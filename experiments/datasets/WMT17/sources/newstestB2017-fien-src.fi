28-vuotias kokki löytyi kuolleena sanfranciscolaisesta ostoskeskuksesta
Vasta hiljattain San Franciscoon muuttanut 28-vuotias kokki löydettiin kuolleena paikallisen ostoskeskuksen portaikosta tällä viikolla.
Uhrin veli sanoo, ettei hän tiennyt ketään, joka olisi halunnut vahingoittaa hänen veljeään. "Hän oli vihdoin saanut asiansa järjestykseen."
Westfieldin ostoskeskuksesta keskiviikkoaamuna löytynyt ruumis tunnistettiin 28-vuotiaaksi sanfranciscolaiseksi Frank Galiciaksi, kerrotaan San Franciscon oikeuslääketieteellisestä virastosta.
San Franciscon poliisilaitoksen mukaan kuolemaa tutkitaan henkirikoksena.
Uhrin veli Louis Galicia kertoi televisioyhtiö ABC:n KGO-radioasemalle San Franciscossa, että aiemmin kokkina Bostonissa työskennellyt Frank oli löytänyt unelmatyönsä päästeessään San Franciscon Sons & Daughters -ravintolan keittiömestariksi kuusi kuukautta sitten.
Sons & Daughters -ravintolan edustaja sanoi, että kuolema oli heille kaikille järkytys.
"Olemme pieni ja tiivis tiimi, kuin perhe. Ikävämme on suuri", edustaja sanoo.
"Ajatuksemme ovat Frankin perheen ja hänen ystäviensä luona."
Louis Galicia kertoo Frankin ensin asuneen hostelleissa, mutta hän oli vihdoin saanut asiansa järjestykseen.
"Hän löysi asunnon, ja hänellä oli tyttöystävä", kertoi Louis Galicia KGO-asemalle.
Louis Galicia sanoo, ettei hän tiennyt ketään, joka olisi halunnut vahingoittaa hänen pikkuveljeään.
"Hän oli kiltti ja suurisydäminen.
Hänen tapansa olla yhdessä perheen kanssa oli ruoan laittaminen meille kaikille", sanoo Louis Galicia.
"Hän ei koskaan halunnut joutua riitaan kenenkään kanssa.
Hän oli veli, joka kulki virran mukana.
Huolimatta kaikista maailmassa tapahtuvista vääryyksistä, hän oli hiomaton timantti, joka loisti joka päivä", hän sanoo.
Kaikkia tapauksesta jotain tietäviä pyydetään soittamaan San Franciscon poliisilaitoksen vihjenumeroon 415-575-4444.
Lakkoilevat juniorilääkärit vaativat uusia työtaistelutoimia
Britannian juniorilääkäreiden (joita Suomessa vastaavat lähinnä erikoistuvat lääkärit) edustajat ovat vedonneet ammattiliittoonsa ja pyytäneet lupaa uusille työtaistelutoimille uutta työsopimusta koskevassa kiistassa.
Britannian lääkäreitä edustavaan ammattiliittoon (BMA) kuuluva juniorilääkärivaliokunta (JDC) on pyytämässä koko hallitukseltaan tukea lisätyötaistelutoimille syyskuun alkupuolelta alkaen.
JDC:n mukaan ministerit eivät ole ratkaisseet sopimusta koskevia ongelmia.
Juniorilääkärit ja lääketieteen opiskelijat torjuivat BMA:n kanssa tehdyn sopimuksen heinäkuussa pidetyssä äänestyksessä.
Äänestykseen osallistuneista jäsenistä 58 % torjui sopimuksen.
Juniorilääkärivaliokunnan puheenjohtaja Ellen McCourt julkaisi torstai-iltana Twitterissä JDC:n jäsenille lähettämänsä kirjeen, missä hän sanoo hallituksen "vaienneen itsepintaisesti" kysymyksistä, jotka McCourtin mukaan johtivat sopimuksen torjumiseen.
Kirjeessä lukee: "Tämän valossa JDC:n hallitus on äänestyksessään torjunut kokonaan uuden sopimusehdotuksen ja vaatii, että kaikista huolenaiheistamme käydään uudet viralliset neuvottelut.
Vastaukseksi hallituksen vaikenemiselle JDC:n hallitus on tänään jättänyt BMA:n hallitukselle virallisen pyynnön, jossa se pyytää lupaa vähittäin eteneville laajeneville työtaistelutoimille syyskuun alkupuolelta lähtien."
Kiistan vuoksi juniorilääkärit ovat olleet lakossa jo kuusi kertaa tänä vuonna, mihin sisältyivät ensimmäiset Britannian julkisen terveydenhuoltojärjestelmän historiassa koskaan nähdyt täydelliset työnseisaukset.
BMA:n juniorilääkärien johtaja Johann Malawana irtisanoutui tehtävästään äänestyksen jälkeen, sillä hän ei hyväksynyt neuvoteltuja sopimusehtoja, joita BMA oli suositellut.
Malawana sanoi BMA:n jäsenille äänestystä edeltävissä kokouksissa, että sopimus oli hyvä ja se pitäisi hyväksyä. Äänestykseen osallistui 54 000 juniorilääkäriä ja lääketieteen opiskelijaa.
Äänestyksen jälkeen terveysministeri Jeremy Hunt sanoi, että sopimus tulee voimaan ja koskee Englannin lääkäreitä.
Venäjä ja Turkki: ulkopuolisten liittouma?
Se oli ele, joka päätti kriisin.
Venäjän ja Turkin johtajat tapasivat tiistaina kätelläkseen sovinnoksi ja saattaakseen viralliseen päätökseen kahdeksan kuukautta kestäneen sanasodan ja talouspakotteet.
Vladimir Putinin ottaessa turkkilaisen virkaveljensä vastaan Pietarin palatsinsa kultaisessa salissa sain kuitenkin selkeän vaikutelman, että suurempi halu sovintoon oli Ankaralla.
Osapuolet kyllä kättelivät,
mutta Putinin hymy näytti laihalta ja hänestä ei juuri tihkunut lämpöä edes hänen omalla pidättyväisellä mittapuullaan.
Recep Tayyip Erdogan sitä vastoin puhui toistuvasti "hyvästä ystävästään" herra Putinista – erään raportin mukaan viisi kertaa.
Itse en pysynyt laskuissa.
Lisäksi hän lupasi, että suhteet Venäjän kanssa tulevat palautumaan jopa paremmiksi kuin ennen kriisiä.
Seuraavana päivänä eräs maamme sanomalehti kirjoitti Erdoganin käyttäytyneen niin kuin mitään pahaa ei olisi koskaan tapahtunutkaan.
Itse käsitin hänen innokkuutensa juuri päinvastoin.
Mutta Putinista huokuva jatkuva viileys osoitti, ettei Venäjän päämies ole unohtanut mitään.
Tosiasiassa ensimmäinen asia, jonka Putin mainitsi avauspuheessaan, oli kriisin syy: Turkki ampui alas venäläisen taistelulentokoneen Syyrian rajalla.
Moskovan reaktio tapahtuma-aikaan oli raivoisa.
Putin hyökkäsi tiukoin sanoin Ankaraa vastaan ja syytti selkään puukottamisesta.
Loukkaus oli sitäkin suurempi, koska se tuli oletetulta ystävältä.
Todellisen luottamuksen saaminen takaisin tulee olemaan vaikeaa, ehkä jopa mahdotonta.
Myös Venäjän kansan yleinen mielipide on muuttunut marraskuun jälkeen.
Kuukausien ajan valtion kontrolloimat tiedotusvälineet kävivät perusteellista ja aggressiivista kampanjaa Ankaraa vastaan.
Yhtäkkiä vaikutti silti, että turkkilaiset olivat syynä kaikkeen.
Vakavimpia olivat huippuvirkamiesten syytökset, joiden mukaan Erdoganin oma perhe on hyötynyt laittomasta öljykaupasta Isisin hallitsemilla alueilla Syyriassa.
Erdogan on kieltänyt syytökset painokkaasti.
Pietarista saatu virallinen viesti oli kuitenkin, että on aika mennä eteenpäin.
Loppujen lopuksi tämä tapaaminen järjestettiin vain, jotta Putin sai vaatimansa anteeksipyynnön presidentti Erdoganilta.
Näin Venäjä saattoi saada jonkinlaisen voiton.
Ankaralle aselevon julistamisen hyödyt ovat selkeät.
Ennen kaikkea Erdogan tarvitsee kaikki mahdolliset ystävät sen jälkeen, kun hänet viime kuussa lähes syrjäytettiin vallasta epäonnistuneessa vallankaappauksessa.
Toistuvat terrorihyökkäykset Turkissa ovat selkeästi ravistelleet myös häntä.
Sovinnolle on myös taloudellinen vaikutin.
Venäjän pakotteet ovat iskeneet Turkkiin lujaa, erityisesti charterlentokielto, sillä normaalisti vuosittain Turkin rannikolle matkustaa useita miljoonia venäläisiä turisteja.
Määrä on romahtanut lähes 90 prosentilla.
Mitä Venäjään tulee, matkanjärjestäjät ja charteryritykset tulevat varmasti huokaisemaan helpotuksesta, kun lentoliikennettä lopulta voidaan jatkaa.
Ne panevat uskonsa myöhäissesongin ryntäykseen Välimerelle.
Ja vielä tällä viikolla valtion televisio on ennustanut hedelmien ja vihannesten hinnan laskevan, kun Turkin maataloustuotteiden tuonti sallitaan taas.
"Turistit sinne, tomaatit takaisin tänne", muotoiltiin talouslehti Vedemostin artikkelissa.
Mutta vierailulla oli myös suurempi poliittinen arvo Moskovalle.
Ankara on vihainen lännelle, sillä sen mielestä länsi reagoi vaisusti vallankaappausyritykseen.
Unohtamatta vanhaa kaunaa etanavauhtia etenevistä Turkin EU-jäsenyysneuvotteluista ja Putinin puuttumisesta asioihin. Putinin, joka on innokas hyödyntämään viileät välit ja murentamaan Turkin siteet länteen.
Venäjän johtaja epäilemättä voitti bonuspisteitä Ankaralta, kun se ilmaisi tukensa vaaleilla valituille viranomaisille vallankaappausyrityksen jälkeen.
Tämä oli itsestään selvää Moskovalle, jolla on oma piintynyt huolensa vallanvaihdosta.
Näin ollen Venäjä ja Turkki saattoivat huipputapaamisellaan prameassa merenrantapalatsissa välittää kuvan, jota eräs analyytikko kuvasi "ulkopuolisten liittoumaksi": kaksi maata, jotka kokevat tulleensa lännen hylkäämiksi ja kaltoin kohtelemiksi, yhdistävät voimansa.
Julkisesta sovinnonteosta huolimatta näillä kahdella on edelleen suuria erimielisyyksiä.
Merkittävin on Syyria, jossa Moskova on luonut itsestään kuvaa rauhanrakentajana, mutta jossa Venäjä ja Turkki tukevat vastakkaisia puolia.
Kertoo paljon, että lähes kolme tuntia kestäneiden alkuneuvotteluiden jälkeen kumpikin presidentti kertoi lehdistötilaisuudessa, etteivät he olleet käsitelleet aihetta lainkaan.
Turkin presidentti kieltäytyi harkitusti vastaamasta kysymykseen maiden erimielisyyksistä, kun taas Putin puolestaan korosti niitä.
Maiden välillä ei ole selkeää yksimielisyyttä siitä, missä he voisivat pyrkiä yhteisymmärrykseen Syyriassa.
Kun otetaan huomioon mahdollisuus täydelle katastrofille, jonka Naton jäsenmaa Turkki aiheutti ampuessaan alas venäläisen taistelukoneen, on epäilemättä parempi, että kuukausien avoimen vihamielisyyden jälkeen nämä kaksi valtionpäämiestä ovat jälleen edes puheväleissä.
Royal Bank of Scotland -pankit katoavat asiakkailtaan Skotlannin ulkopuolella
RBS-pankin pääjohtajan mukaan pankin toimintaa Skotlannin ulkopuolella supistetaan siten, että se jatkossa tarjoaa vain liiketoiminnan palveluita eli ns. back office -palveluita.
Royal Bank of Scotland katoaa asiakkailtaan Skotlannin ulkopuolella.
Ross McEwan kertoi yleisradioyhtiö BBC Scotlandille, että RBS-brändi liittyi alun perin pankin maailmanlaajuisiin tavoitteisiin.
Pankki joutui perääntymään tavoitteistaan, kun se lähestulkoon romahti kahdeksan vuotta sitten ja jouduttiin pelastamaan.
Tuona aikana brändistrategistit ovat käyttäneet RBS:ää suojellakseen muita kuluttajarahoitusbrändejä.
Se sponsoroi miljoonilla punnilla kansainvälistä urheilua, esimerkkeinä Six Nations -rugby ja Wimbledon-mestari Andy Murray.
Mutta nyt etualalle on katsottu oikeaksi päästää kansallisempia brändejä.
Royal Bank of Scotland tulee jäämään skotlantilaisten asiakkaiden käyttöön, mutta siitä ei käytetä lyhennettä RBS.
Englannissa ja Walesissa kaikki RBS-nimet muutetaan NatWesteiksi, lukuun ottamatta pääkonttoria ja pörssilistausta.
Ulster Bank -brändi on jo käytössä Irlannin tasavallassa ja Pohjois-Irlannissa.
Lisäksi on muita pienempiä yksityispankkitoiminnan brändejä, jotka tulevat saamaan suurempaa painoarvoa, kuten Coutts, Adam & Co, Drummond ja Holt's Military Bank.
McEwania haastateltiin asiakkaille ja henkilöstölle suunnatun esittelyn aikana Inverness-shiressä.
Hän sanoi BBC Scotlandille: "RBS muuttuu investointibrändiksi ja siksi, jonka palveluksessa henkilöstömme on, koska olemme nyt muuttumassa paljon enemmän erilaisten brändien pankiksi.
Koska pankista itsestään tuli maailmanlaajuinen brändi, myös RBS:stä tuli maailmanlaajuinen brändi.
Nyt pyrkimyksemme eivät enää ole maailmanlaajuisia, vaan paikallisia.
Jokainen näistä brändeistä edustaa jotakin varsin erilaista omassa yhteisössään, ja henkilöstömme työskentelee asiakkaiden kanssa näiden brändien alla."
RBS on jo ilmoittanut lopettavansa Six Nations -rugbyn sponsoroinnin, ja se on nostanut eri brändien profiilia urheilun sponsoroinnissa.
"Nyt on oikea aika siirtyä eri brändejä sisältäväksi pankiksi, koska pohjimmiltaan kysymys on siitä, miten pystymme tekemään pankista paremman asiakkaille", sanoo pankin pääjohtaja.
"Olisi kolme vuotta sitten ollut hyvin ivallista, jos olisimme sanoneet, että tulemme olemaan erinomainen pankki asiakkaillemme ja ottaneet brändit käyttöön.
Mutta tekemämme työ ja keskittyminen asiakkaiden tarpeisiin omien tarpeidemme sijaan ovat muuttaneet paljon.
Voimme tuoda nuo brändit uudelleen takaisin, joten mielestäni aika on oikea."
Frankie Dettori ratsasti Predilectionilla voittoon Newmarketissa ja saavutti 3 000. voittonsa
Dettori suihkuttaa samppanjaa voitettuaan kaksi kertaa peräkkäin Newmarketissa, mikä merkitsi hänelle 3 000. voittoa.
Jockey Frankie Dettori varmisti 3 000:nnen voittonsa Britannian mestaruussarjassa Newmarketissa perjantaina.
Tämän virstanpylvään hän saavutti ratsastamalla hevosellaan Predilection kahdesti voittoon samana iltana oman paikkakuntansa radalla. Predilection on John Gosdenin kouluttama hevonen.
Italialainen Dettori, 45, on kuudes jockey, joka saavuttaa tämän virstanpylvään tasaisella radalla juostavissa kilpailuissa.
Häntä aiemmin samaan ovat päässeet Sir Gordon Richards, Doug Smith, Lester Piggott, Pat Eddery ja Willie Carson.
Kolminkertainen mestarijockey Dettori, joka aiemmin voitti Ghayyarissa, sanoo: "Tämä on erityistä.
Tunteeni ovat pinnassa, koska myös perheeni on täällä.
Olen erittäin iloinen, että tämä tapahtui Newmarketissa, koska juuri tänne päädyin 30 vuotta sitten.
Kilpailutapahtuma ei ole suuri, ei mikään Royal Ascot, vaan täysin tavallinen perjantai-ilta ja 20 000-henkinen yleisö.
Olen helpottunut ja tunnen suurta nöyryyttä."
Dettori ottaa vastaan hurraukset Predilectionin kanssa voittonsa jälkeen
Kaksi jockeyta on saavuttanut virstanpylvään estelaukkakilpailuissa, ja he ovat mestarijockey Richard Johnson ja eläkkeelle jäänyt 20-kertainen mestari Sir Anthony McCoy, joka voitti ennätyksellisellä urallaan yli 4 300 kertaa.
Lester Piggott, yhdeksänkertainen Derby-voittaja, 4 493 voittoa
"Frankie on yksi tämän ajan parhaista jockeyista, eikä ole yllätys, että juuri hän saavutti tämän virstanpylvään, johon vain harva on päässyt.
Hän on tyylikäs ja vahva, mutta hänen taktinen etevyytensä on se, mikä erottaa hänet muista.
Hän on fantastinen edustaja kilparatsastukselle, hänen innostuksensa ja karsimansa on tuonut lajille kannattajia vuosien ajan."
"Sanoin Frankielle muutama viikko sitten Epsomissa, että hän olisi voittanut jo 6 000 kisaa, ellei hän kilpailisi vain viikonloppuina ja vain isoissa kisoissa!
Vakavasti puhuen, Frankien ratsastusura Ison-Britannian kisoissa on ollut voittoisa lähes 30 vuotta, mitä on ollut mahtava seurata.
Hän on eloisa persoona, mikä on hyvä brittiläiselle kilparatsastukselle, mutta ennen kaikkea hän on uskomaton jockey."
Frankie Dettori tuuletti saavutustaan tunnuksenomaisella tavallaan hyppäämällä lennokkaasti alas hevosensa selästä.
"Lentävistä maaliintuloista lennokkaisiin alastuloihin Frankie Dettori on ollut brittiläisen kilparatsastuksen malliesimerkki jo kaksi vuosikymmentä.
Matkaan on mahtunut ylä- ja alamäkiä.
Hän on voittanut lukuisia isoja kisoja, mukaan lukien hänen kuuluisa voittonsa Ascotissa vuonna 1996 "Magnificent Seven", mutta lisäksi hän on selviytynyt lento-onnettomuudesta ja ollut lääkkeiden väärinkäytön vuoksi kilpailukiellossa.
Kun kilpailukielto kolme vuotta sitten päättyi, hänellä oli alkuun käynnistymisvaikeuksia, mutta hän osoitti ihailtavaa luonteen lujuutta, näytti epäilijöilleen ja palasi parhaimmilleen.
Eikä hän vielä vähään aikaan ole lopettamassa uraansa – Dettori on hiljattain sanonut haluavansa jatkaa kilpauraa ainakin 50-vuotiaaksi asti."
Putin erotti hallintopäällikkö Sergei Ivanovin
Venäjän presidentti Vladimir Putin irtisanoi yllättäen hallintopäällikkönsä Sergei Ivanovin.
Ivanov on kuulunut Putinin uskottuun sisäpiiriin useita vuosia.
Ivanov, 63, nimitettiin nyt ympäristö- ja liikenneasioiden erityisedustajaksi.
Kremlin antaman tiedotteen mukaan presidentti Putin "päätti vapauttaa Ivanovin tehtävistään Venäjän presidentinhallinnon päällikkönä", mutta perusteluja irtisanomiselle ei kerrottu.
Tehtävään nimitettiin Ivanovin varapäällikkönä vuodesta 2012 lähtien toiminut Anton Vaino.
Vaino, 44, on entinen diplomaatti.
Tallinnassa vuonna 1972 syntynyt Vaino valmistui arvostetusta Moskovan valtiollisesta kansainvälisten suhteiden instituutista (MGIMO) ja on työskennellyt aiemmin Tokion suurlähetystössä.
Myöhemmin hän johti presidentin protokollaosastoa ja hallituksen kansliaa, kertoo Kremlin venäjänkielinen verkkosivu.
Vaino kiitti nimityksestään Putinia seuraavin sanoin: "Olen kiitollinen luottamuksestanne.
Mielestäni hallinnon tärkein tehtävä on tukea toimianne valtionpäämiehenä, mikä tarkoittaa lakiluonnosten tekemistä ja sen valvomista, kuinka antamanne ohjeet pannaan täytäntöön."
Putin sanoi venäläiselle televisioyhtiölle perjantaina, että Ivanov oli itse pyytänyt eroa ja suositellut Vainoa hänen seuraajakseen.
Ovatko hymyt aitoja?
Tämä siirto on aiheuttanut Moskovassa hämmennystä.
Sergei Ivanov on pitkään kuulunut Vladimir Putinin lähipiiriin, ja Putinin tavoin myös hänellä on KGB-menneisyys.
Hallintopäällikkönä hän oli yksi maan vaikutusvaltaisimmista miehistä.
Venäjän valtion television näyttämässä tapaamisessa presidentti Putinin kanssa kumpikin sanoi Ivanovin vetäytyvän tehtävästä omasta pyynnöstään.
Kameroille näytetyistä hymyistä huolimatta selitykset vakuuttavat vain harvoja, erityisesti näin parlamenttivaalien alla.
Ovatko potkut seurausta jonkinlaisesta valtataistelusta?
Sitä ei kukaan vielä tiedä.
Venäjällä on suhtauduttu erittäin epäluuloisesti viralliseen väitteeseen, jonka mukaan mahdolliseksi presidentiksi ylistetty mies haluaakin yhtäkkiä johtaa Venäjän ympäristöpolitiikkaa.
Kremlin verkkosivustolla esitetään Ivanovin sanat Putinille, joissa hän sanoo: "Pitää paikkansa, että vuoden 2012 alussa pyysin teitä antamaan vastuulleni tämän erittäin monimutkaisen ja jossain määrin jopa hankalan työtehtävän neljäksi vuodeksi.
Nyt olen toiminut presidentin hallintopäällikkönä neljä vuotta ja kahdeksan kuukautta."
Ivanov otti viran vastaan joulukuussa 2011.
Sitä ennen hän toimi varapääministerinä ja puolustusministerinä.
Hän on Venäjän turvallisuusneuvoston jäsen ja Putinin tavoin valtion turvallisuuspalvelu KGB:n entinen jäsen.
Kun Putin toimi KGB:n korvanneen federaation turvallisuuspalvelun (FSB) päällikkönä 1990-luvun loppupuolella, Ivanov nimitettiin hänen varapäällikökseen.
Putinin astuessa valtaan hän nimesi Ivanovin yhdeksi viidestä ihmisestä, joihin hän luotti eniten.
Aikoinaan ajateltiin, että Ivanovista saattaisi tulla Venäjän presidentti Putinin toisen kauden jälkeen, sillä perustuslaki olisi estänyt Putinin valitsemisen kolmannelle kaudelle.
Tehtävä meni kuitenkin toiselle Putinin lähipiiriin kuuluvalle, Dmitri Medvedeville.
Putinista tuli pääministeri, minkä jälkeen hän palasi presidentiksi vain kolme ja puoli vuotta myöhemmin.
Criminal Minds – FBI-tutkijat -sarjan tähti Thomas Gibson sai potkut lyötyään tuottajaa
Gibson oli mukana kuvauspaikalla sattuneessa väkivaltaisessa riidassa Los Angelesissa viime kuussa.
Sarjaa tuottavat ABC Studios- ja CBS Television Studios -yhtiöt kertoivat potkuista yhteisessä tiedotteessaan.
Erikoisagentti Aaron Hotchnerina sarjassa tunnettu Gibson oli esittänyt anteeksipyynnön torstaina ennen kuin hänen irtisanomisestaan tiedotettiin.
"Meillä oli luovia erimielisyyksiä.
Pahoittelen, että tässä kävi näin", hän sanoo tiedotteessaan.
Tiedot siitä, kuinka Gibsonin hahmo kirjoitetaan ulos FBI-agentteja seuraavasta sarjasta, julkaistaan myöhemmin, kerrotaan ABC Studios- ja CBS Television Studios -yhtiöiden tiedotteessa.
Aiemmin komediasarjassa Dharma & Greg näytellyt 54-vuotias Gibson on ollut mukana sarjassa sen ensimmäisestä tuotantokaudesta eli vuodesta 2005 lähtien.
"Rakastan Criminal Mindsia ja olen laittanut siihen sydämeni ja sieluni viimeiset kaksitoista vuotta", sanoo Gibson perjantaina julkaisemassaan tiedotteessa.
"Toivoin, että näen sarjan loppuun saakka, mutta se ei ole enää mahdollista.
Haluan kiittää kaikki käsikirjoittajia, tuottajia, näyttelijöitä, mahtavaa tuotantoryhmäämme ja kaikkein tärkeimpiä: parhaita faneja mitä sarja olisi ikinä voinut toivoa."
Sarjan 12. tuotantokausi käynnistyy Yhdysvalloissa syyskuun 28. päivä.
Kalojen salaperäinen rantautuminen Banffilaiseen puutarhaan
Banffissa asuva Kevin Bain on pyytänyt apua hänen puutarhaansa ilmestyneiden kalojen tunnistamiseen.
Bain epäilee näiden 75 kalan olevan tuulenkaloja, jotka ovat joutuneet maalle pyörremyrskyn imaisemina.
Bain, joka asuu 500 metrin päässä merenrannasta, julkaisi näystä kuvamateriaalia Periscopessa ja toivoi saavansa vastauksen näiden viisisenttisten kalojen ilmaantumiseen.
Queensferryn ylikulkusilta on nyt liitetty Fifeen
Hinnaltaan 1,35 miljardin punnan hankkeen on nyt määrä valmistua toukokuuhun 2017 mennessä.
Insinöörit ovat liittäneet Queensferryn ylikulkusillan pohjoiskannen ja maasillan, mikä tarkoittaa, että silta on nyt liitetty Fifeen.
Se on ensimmäinen neljästä osuudesta "kansiviuhkojen" välissä, jotka nyt ovat lähes valmiita sillan kolmen pylvään ympärillä.
Siltaosuus Fifesta on nyt 600 metriä pitkä ja painaa 30 000 tonnia.
Se sisältää 10 000 tonnia terästä ja 20 000 tonnia betonia ja 46 vinoköysivaijeria.
Hinnaltaan 1,35 miljardin punnan hankkeen on nyt määrä valmistua toukokuuhun 2017 mennessä.
Taloudesta vastaava kabinettiministeri Keith Brown vieraili työmaalla tänään ja oli yksi ensimmäisistä, joka pääsi kävelemään maalta sillalle.
Brown sanoo: "Tämä on historiallinen ja symbolinen hetki Queensferryn ylikulkusillan rakentamisessa.
Olemme kaikki todistamassa todella merkittävää edistysaskelta sillan rakentamisessa. Pelkästään tämän siltaosuuden rakentamiseen on käytetty yli 30 000 betonia ja terästä.
Massiivisesta koosta ja painosta huolimatta maasillan ja siltakannen välisen siltaosuuden rakentaminen on hienovarainen operaatio, joka edellyttää äärimmäisen tarkkoja asennustoleransseja.
Koko siltakannesta on nyt paikoillaan lähes 79 %, ja kannen loppuosa on saamassa betonikansivalunsa Rosythissä tänään, mikä tarkoittaa, että kansi on valmis nostettavaksi paikoilleen."
Forth Crossing Bridge Constructors -projektin päällikkö Michael Martin sanoo: "Ensimmäisen siltaosuuden valmistuminen on aina merkittävä virtsanpylväs kaikissa siltahankkeissa.
Tässä fantastisessa hankkeessa tämä osuus edustaa tie- ja vesirakennusalan huippua.
Kun viimeinen tiekannen osa oli asennettu ja liitetty North Tower -pylvään tiekanteen, tämän jälkeen meidän piti sulkea jäljelle jäänyt pohjoisenpuoleinen (ts. maanpuoleinen) rako.
Tämä tehtiin vetämällä pohjoisenpuoleista maasiltaa 700 millimetriä etelään päin.
Tämä oli massiivinen ja samaan aikaan suurta tarkkuutta vaativa operaatio.
Massiivinen, koska maasilta on pituudeltaan 222 metriä ja painoltaan noin 6 000 tonnia ja sitä piti vetää ylös noin 3 prosentin kaltevuuskulmassa.
Ja suurta tarkkuutta vaativa, koska toleranssit, joita työtiimin oli noudatettava, olivat erittäin pienet – vain muutamia millimetrejä.
Kaikki meni onneksi hyvin."
Moelfre Bayn pelastuslaitos kertoo kolmen miehen ihmepelastumisesta
Anglesey edustalla kalastusveneestään veden varaan joutuneet kolme miestä pelastuivat kuin ihmeen kaupalla.
Moelfre RNLI:n meripelastusasema teki hälytyksen perjantaina klo 13.20 paikallista aikaa sen miehistön havaittua onnettomuuden Moelfre Bayn lahdessa.
Kolme miestä yritti epätoivoisesti uida turvaan samalla kun heidän veneensä jatkoi holtitonta kulkuaan ilman ohjaajaa.
"Näimme veneen kiertävän aivan heidän vierestään ja kuvittelimme pahinta", sanoo Moelfren pelastusvenettä ajava Vince Jones.
"Siihen mennessä kun pääsimme vesille, voimakkaat tuulet olivat onneksi kuljettaneet veneen etäälle heistä."
Paikallinen kalastusvene pelasti miehistä kaksi, kun taas kolmas, iältään 60-vuotias, löydettiin uupuneena takertuneena poijuun ja ilman pelastusliiviä.
Heidät kaikki otettiin kyytiin rannikkopelastusveneeseen ja kuljetettiin pelastusasemalle.
Vince Jones sanoo: "On ihme, että nämä kolme veden varaan joutunutta miestä ovat yhä elossa ja täysin kunnossa.
Veneen moottorissa oli hätäsammutusnaru, mutta se oli jostain syystä irronnut kaatumisen yhteydessä venettä ajaneesta miehestä.
Heillä oli todella onni matkassaan."
Pokémon Go -jahti tuo terveyttä ja onnea
On kiehtovaa seurata, kuinka maailma muuttuu.
Viimeisen vuosikymmenen aikana monet ovat valitelleet, miksi teini-ikäiset ja lapset eivät enää lähde ulos leikkimään, vaan jäävät mieluummin sisälle tuijottamaan ruutujaan.
Pokémon Go saa ihmiset nousemaan sohvalta ja liikkeelle.
Alun perin ruutuaikaa vei vain television katselu, sitten lisäksi tulivat videopelit ja viimeisimpänä älypuhelimet.
On siis mahtava huomata, että tekniikka ja ulkoliikunta eivät sulje toisiaan pois.
Tällä tietysti viittaan Pokémon Go -villitykseen. Pokémon Go on pelisovellus, jonka hahmot ovat peräisin 1990-luvulla luoduista videopelistä (joista myöhemmin tehtiin myös piirrossarja, pelikortit ja muita oheistuotteita).
Kuten monet suositut kulttuuri-ilmiöt, myös tämä lopahti hieman ennen kuin uusi peli tuli heinäkuun alussa saataville Yhdysvalloissa, Australiassa ja Uudessa-Seelannissa.
Lanseeraus muissa maissa viivästyi valtaisan kiinnostuksen vuoksi, joka ylikuormitti palvelimet.
Vain muutamassa päivässä Pokémon Go -pelin käyttäjämäärä ohitti Tinderin ja oli lähes yhtä suuri kuin Twitterissä.
Kuinka peli sitten toimii?
Lyhyesti selostettuna pelaajat lähtevät ulos etsimään älypuhelimillaan pokémoneja, joita seurataan GPS:n avulla. Kun pokémon löytyy, se voidaan "valokuvata" (puhelimen näyttökuvan avulla) tai "kaapata".
Villitys on tempaissut mukaansa videopeliä nuorempana pelanneen sukupolven ja nostanut takapuolet sohvalta.
Yhdysvalloissa peli on lisännyt merkittävästi askelmäärää, jonka "keskivertohenkilö" ottaa päivässä.
Washington Post kertoi äskettäin, Apple Watch -älykellon Cardiogram-sovelluksesta, joka havaitsi kahden päivän sisällä pelin lanseerauksesta, että 30 minuuttia päivässä liikkuvien määrä nousi äkillisesti 45 prosentista 53 prosenttiin. Cardiogram seuraa 35 000 käyttäjää.
Yhtiö ei tiedä, kuka käyttäjistä pelaa Pokémon Go -peliä, se näkee ainoastaan liikuntamäärien raakatiedot.
Monet julkiset terveyskampanjat, joissa ihmisiä kannustetaan nousemaan sohvalta ja liikkumaan vähintään 30 minuuttia päivässä, ovat kaikuneet kuuroille korville, koska kampanjat ovat olleet tylsiä ja niiden mainoshenkilöt ovat näyttäneet onnettomilta.
Liikunnan merkitystä ei kuitenkaan pidä väheksyä.
Säännöllisesti liikkuvilla todennäköisyys sairastua syöpään tai masennukseen on pienempi.
Liikunta auttaa painonhallinnassa, laskee verenpainetta, ehkäisee diabetesta ja tuo suuren määrän muita hyötyjä.
Pokémon Go -pelin hienous onkin siinä, että se saa ihmiset ulos tekemään jotain, mistä he nauttivat.
Näin sillä saavutetaan kolme terveyttä tukevaa perusasiaa – liikunta, raitis ilma ja aurinko ja ilo.
Jahdin aikana on mahdollista saada jopa uusia ystäviä.
Kuten tavallista, tähänkin ilmiöön kuuluvat paheksuvat ilonpilaajat.
Ja kyllä, joku voi pelatessaan kävellä ovea päin.
Mitä siitä?
Läpimurto on tehty.
Sillä vaikka Fitbitin kaltaiset älypuhelinsovellukset saattoivat jo aikaisemmin seurata aktiivisuuttasi, ne eivät kuitenkaan antaneet syytä lähteä liikkeelle, kuten Pokémon Go tekee.
Uutuudenviehätys katoaa, ja käyttö vähenee aikanaan.
Pokémonien menestyksen ansiosta tulee kuitenkin lisää pelejä, joissa sovellukset ja virtuaalitodellisuus yhdistetään aktiivisuuteen todellisessa maailmassa, mikä lisää jahtiin lähtevien ihmisten liikuntaa ja parantaa heidän kuntoaan ja terveyttään.
Joe Kostericihin blogit ovat luettavissa osoitteessa www.drjoetoday.com.
Simone Biles nappasi kultaa naisten telinevoimistelun moniottelussa
Unohda paine.
Unohda hypetys.
Simone Biles on immuuni näille kaikille.
Dynaamiset hypyt.
Vaivaton puomilla.
Leuat loksauttava permannolla.
Loistava kaikessa.
Ja nyt viimein myös olympiavoittaja.
Amerikkalainen 19-vuotias telinevoimistelija voitti torstaina moniottelun mestaruuden ja kasvatti eroa itsensä ja muun maailman välillä olympialaisten valokeilassa.
Hänen kokonaispisteensä 62.198 oli selvästi parempi kuin hopealle sijoittuneella "Final Five" -joukkuetoverilla Aly Raismanilla ja Venäjän pronssimitalistilla Aliya Mustafinalla.
Yhdysvaltojen Simone Biles esiintyy puomilla naisten telinevoimistelun yksilökilpailun moniottelun finaalissa torstaina Rion 2016 kesäolympialaisissa Rio de Janeirossa, Brasiliassa.
Bilesista tuli neljäs peräkkäinen ja kaikkien aikojen viides amerikkalaisnainen, joka voitti moniottelun mestaruuden. Näin hän lujitti maineensa sukupolvensa parhaana tai jopa kaikkien aikojen parhaana.
Biles purskahti kyyneliin, kun hänen finaalin kokonaispisteensä tulivat näkyviin ja hänen pitkä tiensä tähän hetkeen päättyi.
Saavutus vie lajin täysin uusiin ulottuvuuksiin ja nostaa hänet samaan luokkaan urheilun muiden supertähtien, kuten Michael Phelpsin kanssa:
Biles on ollut lajissaan täysin ylivoimainen viimeiset kolme vuotta. Hän on voittanut 15 maailmanmestaruusmitalia, joista 10 kultaa, ja ansainnut ne niin kunnianhimoisilla ja täsmällisillä ohjelmilla, että vuoden 1984 olympiavoittaja Mary Lou Retton sanoi häntä "kaikkien aikojen mahtavimmaksi telinevoimistelijaksi".
Brasiliassa jäljellä oli vielä yksi viimeinen kilpailu, joka käytiin ennen kaikkea Bilesin ja hänen itsensä ja ylisuurten odotusten synnyttämän taakan välillä, ei niinkään Bilesin ja muun maailman välillä.
Palaaminen kotiin Texasin Springiin vähemmällä kuin kourallisella kultamitaleja koettaisiin pettymykseksi.
Yhdysvaltojen Simone Biles (vasemmalla) ja Aly Raisman halaavat voitettuaan kultaa ja hopeaa naisten telinevoimistelun yksilökilpailun moniottelun finaalissa torstaina Rion 2016 kesäolympialaisissa Rio de Janeirossa, Brasiliassa. 11.8.2016
Biles voitti ensimmäisen kultamitalin tiistaina kuin pisteenä i:n päälle maajoukkuetta koordinoineen ja nyt eläkkeelle jäävän Martha Karolyin läksiäisille.
Vaikka Biles väitti, ettei ole koskaan ajatellut mitään ennakolta ollessaan pitkään huipulla, se ei kuitenkaan ole täysin totta.
Osa hänen permanto-ohjelmaansa – joka sisältää hänen valttikorttinaan tunnetun volttisarjan – on sovitettu latinalaiseen musiikkiin, jota saattaisi hyvinkin kuulla kaduilla Rion olympia-areenan ulkopuolella.
Se ei ole sattumaa.
Isovanhempiensa jo pienenä adoptoimasta ja valmentaja Aimee Boormanin äidin löytämästä on tullut voimahahmo. Boorman löysi tytön, kun tämä oli päiväkodin tutustumisretkellä voimistelusalissa, jossa Boorman valmensi.
Hän ei ole hävinnyt yhtäkään moniottelukilpailua kesän 2013 jälkeen, ja voittoputki jatkuu todennäköisesti niin kauan kuin Biles haluaa sen jatkuvan.
Huolimatta siitä, että Mustafina pääsi pieneen johtoon kahdella kierteellä, se oli kuin kangastusta.
Jäljellä olivat puomi ja permanto, jossa Biles on puolustava maailmanmestari.
Hän pääsi takaisin johtoasemaan saatuaan puomista 15.433 pistettä ja kruunasi lopputuloksen permannosta saamillaan 15.933 pisteellä.
Raisman halasi häntä lempeästi heidän odottaessaan lopullisia pisteitä – mikä oli pelkkä muodollisuus – ja kyyneleitä alkoi ilmestyä Bilesin punaisena, valkoisena ja sinisenä kimaltelevan rajausvärin ympärille, kun hänen kerran leikekirjaansa kirjoittama haave toteutui.
Raismanin suoritus oli pienoinen revanssi neljän vuoden takaiselle kilpailulle, kun hän ensin jakoi kolmannen sijan mutta hävisi sitten pronssin Mustafinalle uusintakierroksella.
Tällä kertaa 22-vuotias joukkueenjohtaja, jota amerikkalaiset kutsuvat joukkueen "mummiksi" oli selvästi Mustafinaa edellä.
Hän lähetti lentosuukkoja yleisöön permanto-ohjelmansa jälkeen ja nousi näin tappioasemasta voittajaksi, mikä välillä vaikutti epävarmalta.
Mitä Bilesiin tulee, tämän 19-vuotiaan aiemmin viikolla tekemällä ja laajalle levinneellä twiittauksella on nyt kokonaan uusi merkitys:
Poliisi kertoo kolmen musiikkia autossa kuunnelleen joutuneen sarjamurhaajan uhriksi
Kaksi naista ja yksi 12-vuotias tyttö saivat surmansa Phoenixin tuhoisimmassa joukkomurhassa kymmeneen vuoteen. Uhrit istuivat juttelemassa autossa ja kuuntelivat musiikkia, kun heidät ammuttiin, kertoo torstaina julkaistu poliisin tiedote.
Viranomaisten mukaan 12. kesäkuuta kadunvarressa pysäköitynä olleeseen autoon ammuttiin Angela Rochelle Liner, Stefanie R. Ellis ja Ellisin tytär Maleah.
Ampuja seisoi auton matkustajanpuoleisella sivulla, mistä hän ampui käsiaseella kahdeksan laukausta ja pakeni sen jälkeen toisella autolla, tiedotteessa sanotaan.
Poliisi epäilee, että kolmoissurman syynä ei liene ollut ryöstö, koska hyökkääjä ei vienyt käsilaukkuja eikä toisen aikuisuhrin hallusta löytyneitä 2 900 dollaria.
Phoenixin poliisin tiedottaja, kersantti Jonathan Howard sanoo poliisin nyt tutkivan, liittyykö surma neljään aiemmin tehtyyn hyökkäykseen.
Yhteensä seitsemän ihmistä on kuollut ja kaksi haavoittunut yhdeksässä hyökkäyksessä, jotka ovat tapahtuneet pääosin latinalaisamerikkalaisten asuttamilla alueilla neljän kuukauden sisällä.
"Tapahtumille on yhteistä, että ne ovat sattuneet asuinalueilla kotien edustalla", Howard kertoi televisio- ja radioyhtiö CBS:n tytäryhtiö KPHO:lle aiemmin tässä kuussa.
Epäillyllä uskotaan olevan useita ajoneuvoja, mukaan lukien 1990-luvun lopulta oleva ruskea Nissan, 1990-luvun lopulta oleva musta BMW ja valkoinen Cadillac tai Lincoln.
Tutkijat eivät halua paljastaa, mikä sai heidät päättelemään, että hyökkäykset liittyvät toisiinsa ja että niiden tekijä on sama.
Ellis, 33, vietiin vammojensa vuoksi sairaalaan, missä hän myöhemmin kuoli.
Liner, 31, ja Ellisin tytär Maleah kuolivat välittömästi tapahtumapaikalle.
Silminnäkijä kertoi poliisille, että kolmikko oli istunut usein autossa kuuntelemassa musiikkia.
Lisäksi poliisi julkaisi tiedotteen, jossa kerrottiin tyhjillään olleeseen avopakettiautoon kohdistuneesta ampumisesta vain puoli tuntia ennen kolmoissurmaa. Ampujan uskotaan kummassakin tapauksessa olevan sama.
Tutkijat löysivät hylsyjä ja ottivat auton istuimesta talteen luodin ja moottoritilasta luodin sirpaleita.
Mikrokefaliaa sairastavan 6-vuotiaan pojan äiti: "Asiat muuttuvat paremmiksi"
Kuten useimmat 6-vuotiaat, myös Edmund Picciuto pitää laulamisesta, leluista ja tietysti äidistään.
Mutta toisin kuin useimmilla muilla ikätovereilla, Edmundilla on mikrokefalia eli synnynnäinen pienipäisyys, joka johtuu hänen äitinsä Elizabeth Picciuton geneettisestä häiriöstä, josta hän ei raskaana ollessaan ollut tietoinen.
"Kun toin Edmundin ensimmäisen kerran kotiin, ensimmäinen ajatukseni oli, etten selviä tästä.
En selviä tästä.
En sitoutunut tähän.
Mikä ei ole lainkaan totta – tietysti olet sitoutunut siihen", hän sanoo.
Elizabethille ja hänen miehelleen Vincentille kerrottiin, että Edmund ei ehkä koskaan tunnistaisi heitä eikä ehkä jäisi eloon ollenkaan.
Osa lääkäreistä meni niinkin pitkälle, että ehdotti lapsen sijoittamista laitoshoitoon.
"Ensireaktioni oli, etten uskonut sellaista käytäntöä enää olevan lainkaan", sanoo Picciuto.
Edmund kävelee rollaattorin avulla.
Edmund nousi istumaan ja alkoi kontata vasta 3-vuotiaana, eikä hän vieläkään puhu.
Mutta hän etenee hitaasti omaa tahtiaan.
Hän kävelee avustettuna ja ajaa polkupyörää.
Hän leikkii mielellään kahden veljensä kanssa ja rakastaa laulamista.
Elizabeth esittelee Edmundin keksimää viittomaa, jolla hän tarkoittaa "laula minulle".
"Opetamme hänelle viittomakieltä", Picciuto kertoi CBS News -uutisille.
Se ei kuitenkaan tarkoita vain tavallista viittomakieltä, vaan siihen kuuluu myös Edmundin itse keksimiä viittomia.
Mikrokefalian taustalla voi olla useita erilaisia sairauksia: perinnöllisiä, kuten Edmundin tapauksessa, tai raskaudenaikaisia virusinfektioita, kuten tuhkarokko tai zikavirus.
Oireissa ja ennusteissa on suurta vaihtelua.
Vielä on liian aikaista arvioida, kuinka se vaikuttaa zikavirukseen sairastuneiden elämään.
Picciuto muistelee epävarman tulevaisuuden aiheuttamaa tunnemyrskyä.
"Hoin jatkuvasti: miten meidän käy,
miten meidän käy."
Eikä hän vieläkään tiedä.
"En ole aikoihin kysynyt ennustetta, sillä en usko, että kukaan pystyy antamaan sitä."
Mutta Picciutolla on toivoa antava neuvo äideille, joiden lapsilla on zikaviruksen aiheuttamia synnynnäisiä vikoja.
"Asiat muuttuvat paremmiksi.
Asioilla on tapana järjestyä.
Rakastat lastasi, ja lapsesi rakastaa sinua."
Rankkasateet ja tulvat aiheuttaneet mittavia pelastusoperaatioita Louisianan ja Mississipin osavaltioissa
Louisianan kuvernööri julisti perjantaina hätätilan rankkasateiden ja laajalle levinneiden tulvien vuoksi. Lisää sateita osavaltioon odotetaan vielä lauantaina.
Kansallisen sääpalvelun mukaan useat Kaakkois-Louisianan ja Etelä-Mississipin joet tulvivat yli äyräidensä ja leviävät laajalle alueelle voimakkaiden rankkasateiden seurauksena.
Louisianan kuvernööri John Bel Edwards kertoo, että osavaltion viranomaiset ovat jatkuvassa yhteydessä paikallisten viranomaisten kanssa ja apua on jo matkalla tulva-alueille.
Valtakunnallisesta turvallisuudesta ja hätävalmiudesta vastaavan kuvernööriviraston tiedottaja Mike Steele kertoo viraston saavan pyyntöjä tulva-ajoneuvoista, veneistä ja hiekkasäkeistä.
Steelen mukaan pelkästään Tangipahoan piirikunta on pyytänyt kymmeniätuhansia hiekkasäkkejä.
Tulvavaroitus pysyy voimassa lauantaihin asti suurimmassa osassa Etelä-Louisianaa.
Sääpalvelun antaman tiedotteen mukaan vettä saattaa tulla alueelle vielä 76–127 mm lisää.
Etelä-Alabamassa annettiin tulvavaroitus perjantaina, kun sateet jatkuivat Mobilen seudulla.
Viikonlopun aikana Comite-joen lähellä Baton Rougea ja Amite-joen lähellä Denham Springsiä, joista kumpikin Louisianassa, ennustetaan nousevaan ennätyskorkeuksiin.
Sääennustaja Alek Krautmannin mukaan monet jokien varsilla olevat talot voivat joutua tulvan alle Baton Rougen esikaupunkialueilla.
Lisäksi hän sanoo, että tulvat alajuoksulla Ascensionin piirikunnassa muodostavat uhan, sillä tulvivat joet tyhjentyvät hitaasti Lake Maurepas -järveen.
Louisianan Liverpoolissa heti Mississipin osavaltion rajan eteläpuolella virtaava Tickfaw-joki oli perjantaina klo 9 noussut jo korkeammalle kuin koskaan.
Pelastustyöt jatkuivat edelleen Amiten ja Wilkinsonin piirikunnissa Lounais-Mississipissä.
Leroy Hansford, hänen vaimonsa ja poikapuolensa olivat aikaisemmin perjantaina lähellä Glosteria pelastettujen joukossa.
Hansford, 62, kertoo, että Beaver Creek -joki, joka normaalisti on yli 120 metrin päässä hänen talostaan, nousi yön aikana nopeasti.
Lähellä asuva toinen poikapuoli oli varoittanut häntä.
"Nousimme ylös, ja vettä tuli jatkuvalla syötöllä", Hansford sanoo.
"Se ulottui vyötärölleni."
Vaimo oli sanonut Hansfordille, ettei ole koskaan nähnyt joen nousevan niin korkealle niiden 48 vuoden aikana, jotka hän on seudulla asunut.
Hansford kertoo, että hänellä itsellään ja hänen perheenjäsenillään on kaikilla vammoja, ja hän itse on heistä ainoa uimataitoinen.
Pelastustyöntekijät olivat pelastaneet kaikki kolme suureen armeijatyyliseen rekkaan ja vieneet heidät paloasemalle Glosteriin, missä he pitivät suojaa perjantaina.
Sääennustaja Krautmann sanoo tulvien leviävän nopeasti laajalle, kun rankkasateet jatkuvat, ja viranomaiset ovat jo harkitsemassa evakuointimääräyksiä.
Hän kertoo Livingstonin läheltä olevalta havainnoitsijalta saadusta tiedosta, jonka mukaan keskiyön ja perjantaiaamun välillä oli satanut lähes 350 mm.
Krautmann sanoo maaperän kastuneen voimakkaasti keskiviikkona alkaneiden sateiden jälkeen.
Viranomaiset kertovat, että rankkasateiden ja katujen tulvimisen vuoksi Tangipahoan piirikunnan asukkaita jouduttiin pelastamaan kodeistaan ja koulutunnit jouduttiin perumaan viidessä koulupiirissä.
Tangipahoan kaupunginvaltuuston jäsen oli kertonut televisio- ja radioyhtiö CBS:n tytäryhtiö WWL:lle, että tulvan alla oli 200 kotia.
Asukkaat oli evakuoitu kahteen kirkkoon, mutta nyt tulva on yltänyt niihin kumpaankin.
Piirikunnan johtaja Robby Miller kertoo viranomaisten pelastaneen 72 ihmistä ja seitsemän lemmikkieläintä, jotka olivat jääneet tulvan vangeiksi.
Evakuoiduille on avattu suojapaikkoja Amiten ja Hammondin kaupunkeihin.
"He pääsevät palaamaan koteihinsa, kun vesi alkaa vetäytyä", hän sanoo.
Hammondin kaupungissa Tangipahoan piirikunnassa lähes kaksikymmentä katua jouduttiin sulkemaan tulvan takia, ja asukkaille tarjottiin hiekkasäkkejä, joilla he voivat yrittää estää vettä pääsemästä koteihinsa ja yritystensä tiloihin.
"Edellisen kerran koimme suuren tulvan maaliskuussa", kertoo kaupunginhallituksen jäsen Lacy Landrum.
"Tämä tulva vaikuttaa vastaavalta."
Mississipissä sateet jatkuivat tasaisina Meksikonlahden rannikolla, kertoo Harrisonin piirikunnan pelastusjohtaja Rupert Lacy.
Lacy kertoo, että torstaina raportoitiin kourallisesta tulvan alle joutuneesta talosta, mutta perjantaina tietoon ei toistaiseksi ollut tullut yhtään.
Shopper Value Foods -myymälän päällikkö Keith Townson kertoo asuneensa Amiten seudulla jo 40 vuotta.
"Olen nähnyt vettä paikoissa, missä en sitä koskaan ennen ole nähnyt, ja lisää sataa koko ajan."
Useita luoteja kehoonsa saanut 6-vuotias Mahaj Brown selviytyy Philadelphian ampumavälikohtauksesta
Poliisin mukaan Philadelphiassa on ammuttu 6-vuotiasta poikaa, joka on jo toinen 6-vuotias, jota on tällä viikolla ammuttu kaupungissa.
Lapsen isovanhemmat kertoivat CBS Philadelphia -kanavalla pojan olevan Mahaj Brown.
Isovanhempien mukaan pojalla oli useita ampumahaavoja nivusissa, sääressä, käsivarressa ja vatsassa, mutta hän oli tajuissaan, kun hänet vietiin sairaalaan.
"Hän sai monta osumaa, hänen pieni ruumiinsa oli täynnä luoteja", sanoi pojan isoäiti Delores Melendez televisioyhtiölle.
"En voi uskoa tätä todeksi."
Poika on kriittisessä tilassa sairaalassa, ja hänelle on tehty useita leikkauksia.
Perhe kertoo televisioyhtiölle, että pojan uskotaan selviävän.
Hän oli aloittamassa ensimmäistä luokkaa paikallisella ala-asteella.
Brown oli yksi neljästä ihmisestä, jota ammuttiin Germantownin kaupunginosassa.
Ampumisen kohteeksi joutui myös kaksi 29-vuotiasta miestä ja yksi 32-vuotias mies.
Toisen 29-vuotiaan tilan ilmoitettiin olevan kriittinen ja kahden muun tila oli vakaa, kertoo CBS Philadelphia.
Televisioyhtiön mukaan lapsi löydettiin auton etupenkiltä kriittisessä tilassa olevan 29-vuotiaan viereltä.
Kaksi muuta uhria eivät olleet autossa, ja poliisi tutkii nyt, saattoiko toinen haavoittuneista miehistä olla ampuja.
Poliisin tutkijat kertoivat CBS Philadelphialle, että kyseessä oli monen aseistetun miehen välinen ristituli.
Tapahtumapaikka oli täynnä rynnäkköasetyyppisiä hylsyjä, jotka ovat lähtöisin erilaisista rynnäkköaseista.
"On täysin selvää, että kyseessä oli käynnissä oleva taistelu.
Kadulla oli hylsyjä jalkakäytävän molemmilla puolilla.
Paikalla on ollut useita aseistettuja taistelijoita, ja he ovat osallistuneet ammuskeluun aktiivisesti", Philadelphian poliisin ylikomisario Anthony Ginaldi kertoi televisioasemalle.
Luodit osuivat myös moniin alueella oleviin taloihin ja ajoneuvoihin.
Pidätyksiä ei ole tehty, ja kuuleman mukaan poliisi käy läpi valvontavideoita.
Toinen ammunnan uhriksi kaupungissa tällä viikolla joutunut 6-vuotias oli tyttö, jonka käteen osui harhaluoti hänen leikkiessään tiistaina kotinsa edustalla West Oak Lanen kaupunginosassa.
Tyttö on toipumassa, ja poliisi etsii edelleen epäiltyä.
Miksi tarvitsemme Simonea, Gabbya ja Laurieta
Tällä nimellä kutsun naisten telinevoimistelun olympiajoukkuetta, ja syitä on useampi kuin yksi.
Ensinnäkin, olen ollut jokaisissa kesäolympialaisissa vuodesta 1984 lähtien, eikä Yhdysvallat ole koskaan ollut niin ylivoimainen kuin nyt.
Toiseksi, tämän joukkueen kolme voimistelijaa, Simone Biles, Gabby Douglas ja Lauren "Laurie" Hernandez, ovat innostaneet monia värillisiä tyttöjä.
Joukkueen kokoonpano, jota täydentävät juutalainen Aly Raisman ja katolilainen Madison Kocian, tekee kaikki ylpeiksi.
Joukkue edustaa vihdoinkin Amerikkaa.
Se on vahvistanut myös mustien ja latinalaistaustaisten naisten näkyvyyttä lajin huipulla.
Viimeisten neljän vuoden ajan paras naistelinevoimistelija on ollut afroamerikkalainen.
Viime vuonna Simone ja Gabby olivat sijoilla 1 ja 2.
Tämä on mahtavaa.
Edellisissä olympialaisissa Gabby Douglas nousi kisojen yllätysvoittajaksi, ja koko Amerikka hurrasi.
Nyt maailma on saanut todistaa kolminkertaisen maailmanmestarin Simone Bilesin, Douglasin ja Laurie Hernandezin uskomattomia suorituksia ja yllätyksellisiä ja mestarillisia telinevoimisteluohjelmia.
Simonesta tuli torstaina neljäs peräkkäinen amerikkalainen, joka voitti kultaa naisten yksilökilpailun moniottelussa.
Joukkuetoveri Aly Raisman puolestaan voitti hopeaa.
Näkymät ovat tällaiset lajin huipulla, mutta samalta ei näytä telinevoimistelutunneilla koko maan laajuisesti.
Simone, Gabby ja Laurie seurasivat samoja jälkiä kuin Aly ja Madison muodostaakseen olympiajoukkueen.
He ovat viisi viimeistä ("Final Five"), sillä seuraavassa telinevoimistelun olympiajoukkueessa tulee olemaan vain neljä voimistelijaa, ja tämä on Marta Karolyin viimeinen vuosi valmentajana.
Todellisuus on kuitenkin se, että telinevoimistelu on kallis urheilulaji ja voimistelijat harjoittelevat pääasiassa yksityisissä telinevoimisteluseuroissa, joita ylläpitävät heidän vanhempansa. Vanhempien maksettavana ovat harjoituskustannukset, tilat, matkat, esiintymisasut, kilpailumaksut, hotellimaksut (valmentajille, voimistelijoille ja perheenjäsenille) jne.
Useimpien telinevoimisteluseurojen tilat sijaitsevat vaurailla asuinalueilla, jotka pystyvät tukemaan toimintaa.
Telinevoimistelijoiden opetus tapahtuu näissä seuroissa, ja se merkitsee voimistelijoiden perheille kallista ja pitkäaikaista sitoutumista.
Simone Bilesin valmentaja Aimee Boorman ja Laurie Hernandezin valmentaja Maggie Haney ovat kumpikin valmentaneet lajin harrastajia siitä lähtien, kun he aloittivat telinevoimistelun.
Meidän on järjestettävä edullisempaa ja paremmin saatavissa olevaa telinevoimisteluopetusta niille lukemattomille nuorille tytöille, joiden innostuksen Simone, Gabby ja Laurie ovat herättäneet.
Perustin oman telinevoimistelusäätiöni 20 vuotta sitten.
Harlemissa sijaitsevat organisaationi ovat tarjonneet ilmaisen tai edullisen mahdollisuuden telinevoimisteluharrastukseen yli 15 000 kaupunkilaisnuorelle (enimmäkseen mustia ja latinalaisamerikkalaisia), ja näistä nuorista osa on yltänyt kansallisiin ja kansainvälisiin mestaruuksiin.
Syyskuussa laajennamme toimintaamme kotikaupunkiini Detroitiin, jotta voimme tarjota korkealaatuista telinevoimistelua nuorille, jotka ansaitsevat mahdollisuuden oppia ja hyötyä tästä mahtavasta olympialajista.
Telinevoimistelu kehittää voimaa, notkeutta ja kehon koordinaatiota ja opettaa kovaa työtä, kuria ja määrätietoisuutta.
Tämä yhdistelmä tuo koko elämän kestäviä hyötyjä ja tukee hyvää terveyttä ja menestymistä koulussa ja työelämässä.
Tämä joukkue on herättänyt innostuksen tuhansissa nuorissa tytöissä, jotka nyt haluavat aloittaa telinevoimistelun, ja se on aivan mahtavaa.
Osallistuminen johonkin urheilulajiin on erittäin tärkeää, erityisesti tytöille.
Tämä on jännittävää aikaa.
Kiitos Simone, Aly, Laurie, Gabby ja Madison todellisesta "tyttövoimasta", jota osoititte voittaessanne olympiakultaa, ja siitä, että motivoitte niin monia taustoiltaan erilaisia nuoria tyttöjä aloittamaan tiensä hyvinvoiviksi, vahvoiksi ja menestyviksi nuoriksi naisiksi.
Juniorilääkärit torjuivat Jeremy Huntin ehdotuksen ja valmistautuvat uusiin lakkoihin
Ministerit toivoivat päättävänsä kiistan palkkaukseen ja työehtoihin tehtävistä muutoksista hyväksymällä uudistetun sopimuksen lääkäreitä edustavan ammattiliitto BMA:n (British Medical Association) kanssa, mutta äänestykseen osallistuneista 37 000 nk. juniorilääkäristä eli erikoistuvasta lääkäristä 58 prosenttia torjui ehdotuksen.
Terveysministeri Hunt kertoi heinäkuussa suunnitelmista saada sopimus pakolla aikaiseksi ja sanoi Britannian julkisen terveydenhuoltojärjestelmän (NHS) olevan "ei kenenkään maalla" ja että kaikki lisäviivästykset ovat vahingollisia henkilökunnalle ja potilaille.
Ensimmäiset juniorilääkärit siirtyvät uuteen sopimukseen, joka sisältää muutoksia yö- ja viikonlopputyön käytäntöihin, jotta terveydenhoitoa epäsosiaalisina aikoina voidaan parantaa.
BMA:n juniorilääkärivaliokunnan puheenjohtaja Ellen McCourt antoi eilisiltana lausunnon, jossa hän sanoo: "Juniorilääkärit suhtautuvat edelleen erittäin varautuneesti ehdotettuun sopimukseen. Erityisenä pelkona on, että se kiihdyttää nykyistä työvoimakriisiä ja että se ei kohtele kaikkia lääkäreitä oikeudenmukaisesti.
On vain kahdeksan viikkoa siihen, kun ensimmäiset lääkärit siirretään uuden sopimuksen piiriin, joten nyt on päästävä eteenpäin, sillä aika on loppumassa.
BMA on pyrkinyt ratkaisemaan kiistan puhumalla, mutta hallitus on suhtautunut keskusteluyrityksiin haluttomasti ja välillä jopa reagoimatta millään tavalla.
Näin siitäkin huolimatta, että Jeremy Hunt antoi viime kuussa lupauksen, jonka mukaan hänen ovensa on aina auki.
Jeremy Huntin on toimittava nyt, kumottava sopimuksen täytäntöönpano ja vastattava juniorilääkäreiden huolenaiheisiin.
Jos näin ei tapahdu, juniorilääkärit ovat valmiita uusiin työtaistelutoimenpiteisiin."
Edellinen lakko huhtikuun lopussa lykkäsi lähes 13 000 rutiinitoimenpidettä ja 100 000 vastaanottoaikaa, kun hoitajia ja konsultoivia lääkäreitä pyydettiin lakkoilevien lääkärien tueksi lakkovartioon.
Ministerit toivoivat saavansa muutoksia koskevan kiistan päätökseen tekemällä uudistetun sopimuksen Britannian lääkäreitä edustavan ammattiliiton toimihenkilöiden kanssa.
Ammattiliitto BMA haluaa paremman viikonloppupalkan 54 000 juniorilääkärille, joita sopimus koskisi.
NHS:n työntekijöiden pääjohtaja Daniel Mortimer vetosi juniorilääkäreihin, etteivät nämä ryhtyisi uusiin lakkoihin.
Mortimer sanoo: "Työtaistelutoimilla saavutetaan hyvin vähän tai ei mitään, mutta ne luovat painetta jo ennestään äärirajoilla toimiville tiimeille ja palveluille ja aiheuttavat huolta, ahdinkoa ja häiriöitä potilaille, hoitohenkilökunnalle ja heidän perheilleen.
Olemme kahden viime kuukauden ajan käyneet neuvotteluita juniorilääkärivaliokunnan kanssa, ja yhdessä terveysministeriön ja muiden tahojen kanssa olemme suhtautuneet myönteisesti heidän huoliinsa valvojan tehtävästä ja epäkohtien paljastamisesta.
Työntekijät olivat toiveikkaita, että jatkuva myönteinen sitoutuminen muihin tärkeisiin aiheisiin – kuten kehittämiseen, koulutuksen joustavuuteen, urakatkoilta palaavien lisäkoulutukseen, koulutuskustannuksiin, opetusohjelman keskinäiseen tunnustamiseen, opintovapaisiin ja sukupuolten väliseen palkkaeroon hoitoalalla – olivat merkki siitä, kuinka vakavasti työntekijät, terveysalan koulutuksesta vastaava Health Education England ja terveysministeriö haluavat pitää kiinni BMA:n kanssa marras-, helmi- ja toukokuussa tehdyistä sopimuksista."
Päivässä n. 2,40 € maksava lääke voi vähentää sydänkohtauksen vaaraa
Tuhannet sydänkohtauspotilaat ovat saamassa käyttöönsä päivässä noin 2,40 € maksavan lääkkeen, kun viranomaiset suosittelivat sen antamista useammille ihmisille ja pidempiaikaiseen käyttöön.
Hyytymisenestolääke tikagrelori pienentää uusien sydänkohtauksien riskiä sydäntautipotilailla.
Lääkettä annetaan jo tällä hetkellä 12 kuukautta sydänkohtauksen jälkeen, mikä vähentää aivohalvauksen tai uuden sydänkohtauksen vaaraa.
Britannian julkiseen terveydenhuoltojärjestelmään (NHS) kuuluva ja uusien hoitomenetelmien käyttöönottoa arvioiva NICE (National Institute for Health and Clinical Excellence) on ohjeistanut, että tikagreloria tulisi antaa potilaille neljän vuoden ajan, jotta sydän- ja verisuoniongelmien riski pienenisi vielä lisää.
Mutta nyt Britannian julkiseen terveydenhuoltojärjestelmään (NHS) kuuluva ja uusien hoitomenetelmien käyttöönottoa arvioiva NICE (National Institute for Health and Clinical Excellence) on ohjeistanut, että tikagreloria tulisi antaa potilaille neljän vuoden ajan, jotta sydän- ja verisuoniongelmien riski pienenisi vielä lisää.
Englannissa saa vuosittain sydänkohtauksen noin 140 000 ihmistä, joista neljäsosalla sydänkohtaus uusiutuu tai he saavat aivohalvauksen.
Sydänkohtauksien ja aivohalvauksien aiheuttajana on verisuonten seinämiin kertyvä rasva-aines, joka synnyttää plakkeja.
Jos plakki repeää, se voi synnyttää veritulpan, joka estää veren pääsyn sydämeen ja aiheuttaa sydänkohtauksen.
Ja jos veritulppa irtoaa, se voi kulkeutua verenkierron mukana ja estää veren virtauksen aivoihin, jolloin seurauksena on aivohalvaus.
Uuden kohtauksen riski on suurempi sydänkohtauksen kertaalleen saaneilla ihmisillä.
Britannialaisen AstraZenecan valmistama tikagrelori, jota myydään tuotenimellä Brilique, vähentää tätä riskiä pienentämällä tulppien todennäköisyyttä.
Tänään julkaistussa NICE:n ohjeluonnoksessa suositellaan, että tikagreloria annetaan ensi 90 mg 12 kuukauden ajan, minkä jälkeen annosta pienennetään 60 milligrammaan ja lisäksi annetaan aspiriinia kaksi kertaa päivässä vielä kolmen vuoden ajan.
Hoitomenetelmien käyttöönottoa arvioivan keskuksen (NICE) professori Carole Longson sanoo: "Vaikka saatavilla on tehokkaita sairauden etenemistä ja oireiden syntymistä tehokkaasti estäviä hoitomenetelmiä, jopa neljäsosa sydänkohtauksen saaneista saa uuden kohtauksen tai aivohalvauksen – usein kohtalokkain seurauksin.
Uusiutumisen pelko voi vaikuttaa erittäin negatiivisesti ihmisen elämänlaatuun.
Olemme saaneet näyttöä, että tikagrelori yhdistettynä aspiriiniin vähentää tehokkaasti uusien sydänkohtausten ja aivohalvausten riskiä ihmisillä, joilla on jo ollut sydänkohtaus.
Suositus tikagrelorin tilapäisestä käytöstä lisää hoitovaihtoehtoja tuhansille ihmisille, jotka hyötyvät siitä."
Koska tiedot tikagrelorin tehokkuudesta ja turvallisuudesta – erityisesti verenvuotoriskin osalta – ovat rajalliset, jos sitä käytetään yli kolme vuotta, ohjeluonnoksessa ei suositella hoitomenetelmän käyttöä sitä pidempää aikaa.
Poliittista korrektiutta vaalivan ilmapiirin vuoksi äänestysvilppi muslimialueilla kukoisti
Tower Hamletsin entinen pormestari Lutfur Rahman erotettiin viime vuonna tehtävästään korruption vuoksi, minkä seurauksena hallitus teki selonteon
Poliittista korrektiutta vaaliva ilmapiiri johti silmien sulkemiseen laajalle levinneeltä vaalivilpiltä muslimiyhteisöissä, paljastaa tänään julkaistu hallituksen selonteko.
Hallituksen entinen ministeri Sir Eric Pickles kritisoi ankarasti poliisia, vaalitarkkailijoita ja kaupunginvaltuustoja siitä, että ne ovat ummistaneet silmänsä vaalivilpiltä "etnisyyteen ja uskontoon kohdistuvan yliherkkyyden vuoksi".
Entisenä aluehallintoministerinä ja nykyisenä korruption vastaisena voimahahmona tunnetun Picklesin mukaan äänestäjien pelottelu uskonnollisista syistä oli niin pahaa, että poliisilla olisi pitänyt olla lupa vartioketjujen muodostamiseen äänestyspaikkojen ulkopuolelle, jotta peloteltuja äänestäjiä olisi voitu suojella.
Hän ehdottaa, että äänestäjien tulisi esittää henkilöllisyystodistus voidakseen todistaa henkilöllisyytensä tullessaan äänestämään.
Tällä hetkellä äänestäjän tulee ainoastaan kertoa nimensä ja osoitteensa.
Lisäksi selonteossa ehdotetaan sormien kastamista lähtemättömään musteeseen äänestämisen jälkeen, jotta kukaan ei pystyisi äänestämään kahdesti.
Ilmiantajia tulisi suojella enemmän, sanoo Sir Eric.
Hän vaatii, että toimittajien pääsyä valtioneuvoston asiakirjoihin ja epävirallisten lautakuntien ja työryhmien päätöksiin parannetaan.
"Tarkoituksena on paitsi vaalivilpin estäminen, myös korruption ja taloudellisiin etuihin kohdistuvien petosten ja niitä suosivan kulttuurin torjuminen laajemmalti paikallishallinnoissa", hän sanoo.
Britannian pääministeri pyysi selontekoa Itä-Lontoon Tower Hamletin äänestysskandaalin jälkeen.
Viime vuonna erityinen vaalituomioistuin määräsi, että silloinen pormestari Lutfur Rahman tulee erottaa tehtävästään korruption ja lukuisten lainvastaisten menettelytapojen vuoksi.
Tuomioistuin katsoi, että Rahman "vääristeli ivallisesti" muslimiyhteisönsä uskonnollista tunnetta ja vaimensi arvostelijansa syyttämällä heitä rasismista ja islaminvastaisuudesta.
Rahmanin sanottiin "käyttävän kampanjansa perustana sitä, että jokaisen uskovaisen muslimin uskonnollisena velvollisuutena oli äänestää häntä".
Äänistä jopa 300 oli kyseenalaisia tai annettu vilpillisesti siten, että henkilö äänesti tekeytymällä joksikin muuksi henkilöksi.
Sir Ericin mukaan näyttöä vilpistä saatiin koko maasta.
Hän ilmaisi erityisen huolensa postivaalivilpistä, jossa muslimiyhteisön korkeassa asemassa olevien jäsenten kerrottiin painostaneen ihmisiä äänestämään heidän valitsemaansa ehdokasta.
Sir Eric (kuvassa) teki useita ehdotuksia äänestysjärjestelmän siistimiseksi, mukaan lukien henkilöllisyystodistuksen vaatiminen äänestyspaikalla.
Selonteossa sanotaan: "On saatu näyttöä siitä, että joitakin haavoittuvaisessa asemassa olevia etnisten vähemmistöryhmien jäseniä, erityisesti naisia ja nuoria, on painostettu äänestämään vanhempien jäsenten tahdon mukaisesti. Näin oli erityisesti Pakistan- ja Bangladesh-taustaisissa yhteisöissä."
"Oltiin huolissaan siitä, että... valtion instituutiot olivat ummistaneet silmänsä tällaiselta toiminnalta "poliittisesti korrektin" etnisyyteen ja uskontoon kohdistuvan yliherkkyyden vuoksi."
Sir Eric teki 50 ehdotusta, joilla järjestelmää voitaisiin siistiä, mukaan lukien postiäänestyslippujen käsittelyn kieltäminen poliittisilta aktivisteilta, jotta "äänien korjuu" voidaan estää.
Parhaillaan Theresa Mayn tarkasteltavana olevassa selonteossa vaaditaan myös tiukempia tarkastuksia rekisteröinnin yhteyteen, jotta äänioikeusrekisterin käyttö maahanmuutto- ja etuuspetoksiin voidaan estää.
Vaihtoehtojen harkitseminen, joissa äänestäjiltä vaadittaisiin henkilöllisyystodistuksen esittämistä ennen äänestämistä.
Sormien kastaminen lähtemättömään musteeseen äänestämisen jälkeen, jotta kukaan ei pysty äänestämään kahdesti.
Järjestelmälliset tarkastukset, joilla varmistetaan äänestäjien kansallisuus ja äänioikeus.
Kolmen vuoden rajan asettaminen pyynnöille automaattisesta postiäänestyksestä.
Täytettyjen postitse lähetettyjen äänien ja postiäänikirjekuorten käsittelemisen kieltäminen poliittisilta aktivisteilta.
Poliisille oikeus vartioketjujen muodostamiseen äänestyspaikkojen ympärille.
Lain muuttaminen siten, että pelottelusyytteiden nostaminen on helpompaa vuonna 1983 annetun, äänioikeuksien laajentamista koskevan Representation of the People Act -lain nojalla.
Valokuvaamisen kieltäminen äänestyspaikoilla.
Vain englannin salliminen äänestyspaikoilla (Walesia lukuun ottamatta).
Koulutuksen tehostaminen, jotta voidaan varmistaa henkilökunnan valvovan sääntöä, jonka mukaan äänestyskoppiin saa mennä vain yksi henkilö kerrallaan.
Sir Eric arvostelee ankarasti Lontoon poliisia ja pitää "hämmästyttävänä", että Tower Hamletin tapauksen jälkeen ei nostettu rikossyytteitä.
"Vaalituomioistuin erotti Lutfur Rahmanin ja hänen edustajansa tehtävästään korruption ja lukuisten lainvastaisten menettelytapojen vuoksi", hän sanoo.
"Hänet todettiin syylliseksi ilman varteenotettavaa epäilystä ja rikosoikeudellinen näyttökynnys ylittyi monin perustein."
Hän kritisoi myös kaupunginvaltuuston vaaliluetteloista vastaavien osastojen tehottomia "rastitustarkastuksia".
"Tuomioistuimen viime vuonna antama päätös Tower Hamletin tapauksessa oli herätys", sanoo Sir Eric.
"Maamme on ylpeä perinnöstään kaikkien parlamenttien äitinä, mutta tätä hyvää mainetta uhkaavat joidenkin tahojen harjoittama huolestuttava ja peitelty vaalivilppi ja sen kieltäminen."
Olympiapyöräilijän yhdennäköisyys herttuatar Catherinen kanssa ja muut kaksoisolennot villitsevät Rion olympialaisissa
Rio 2016 -olympialaisten fanit villiintyivät tällä viikolla ranskalaisesta pyöräilijästä Pauline Ferrand-Prevotista, jonka yhdennäköisyys Cambridgen herttuattaren kanssa on hämmästyttävä.
Mutta sosiaalisessa mediassa käytyjen keskustelujen mukaan tämä 24-vuotias olympiaedustaja ei suinkaan ole ainoa mestaruudesta taisteleva urheilija, jolla on yhdennäköisyyttä tunnetun henkilön kanssa.
Rion kisojen ja kaikkien näyttöruuduissamme vilahtelevien tunnettujen kasvojen kunniaksi FEMAIL kokosi luettelon kaikista olympiaedustajista, joiden yhdennäköisyys Hollywood-julkkisten kanssa on ilmeinen.
Metsästäjä ja susi: Yhdysvaltojen miesten jousiammuntajoukkueen Brady Ellisonia (vas.) on verrattu Leonardo DiCaprioon jo lapsesta lähtien.
Pyöräilyradoilla nähdyn herttuatar Catherinen kaksoisolennon lisäksi monet ihmiset ovat noteeranneet sosiaalisissa medioissa, kuinka eräs jousiampuja voisi olla näyttelijäsuosikki Leonardo DiCaprion kaksoisveli.
Yhdysvaltojen miesten jousiammuntajoukkueen Brady Ellison aiheutti myrskyn Twitterissä hänestä julkaistujen kuvien jälkeen, joissa hän muistuttaa hätkähdyttävästi Wolf of Wall Street -elokuvan tähteä.
Ellison oli tietoinen sosiaalisen median kohinasta ja myönsi kuulleensa jo lapsesta lähtien, että hän muistuttaa DiCapriota.
"En itse näe yhdennäköisyyttä niin suurena, ehkä partaa ja viiksiä lukuun ottamatta", sanoi Brady Huffington Postille.
"Hän on hyvännäköinen kaveri, joten otan tämän kohteliaisuutena."
Lontoon kisoissa 2012 kohistiin brittiläisen pituushyppääjä Greg Rutherfordin ja suositun näyttelijän Neil Patrick Harrisin yhdennäköisyydestä, mikä epäilemättä tuodaan esiin vielä enemmän näissä kisoissa.
Suuri- ja ilmeikässilmäistä venäläistä voimistelija Aliya Mustafinaa on sanottu kuubalais-amerikkalaisen laulajan Gloria Estefanin kaksoisolennoksi.
Uimaradoilla puolestaan eteläafrikkalaista uimari Cameron van der Burghia on verrattu Glee-televisiosarjasta tunnettuun Matthew Morrisoniin jo vuosia.
Tämä käyttäjä sanoo Nathan Adrianin olevan "atleettinen versio" Inception-elokuvan näyttelijästä.
Vastaavasti jo pitkään on noteerattu tennistähti Rafael Nadalin ja näyttelijä Josh Hartnettin välinen yhdennäköisyys, jota korostavat kummankin voimakkaat kulmakarvat ja huulet.
Uinnin hopeamitalisti, Venäjän Yulia Efimova muistuttaa näyttelijätär Annalynne McCordia, eikä vain kauniisti ruskettuneen ihonsa ja vaaleiden hiuksiensa vuoksi, kun taas Yhdysvaltojen joukkueen Nathan Adrian on faniensa mukaan "atleettinen versio Joseph Gorgon Levittistä".
Nämä kaksi rautaista naista, jalkapallotähti Hope Solo (vas.) ja Dexter-sarjan näyttelijä Jennifer Carpenter (oik.), muistuttavat toisiaan kasvojen muodoiltaan ja silmiltään.
Ei ainoa: tämä Twitter-käyttäjä oli ilahtunut, kun myös muut näkivät yhdennäköisyyden.
Tämä käyttäjä pohtii, onko parin yhdennäköisyyteen hyvä syy.
Eräs twiittaaja ilmaisi äskettäin olevansa iloinen, kun "muutkin internetissä ovat samaa mieltä Hope Solon ja Jennifer Carpenterin yhdennäköisyydestä".
Yhdysvaltalainen jalkapallotähti ja Dexter-sarjan näyttelijä todella muistuttavat hätkähdyttävästi toisiaan kasvojen muodoiltaan ja silmiltään.
Monet ovat havainneet yhdennäköisyyttä myös Kerri Walsh-Jenningsin ja näyttelijätär Laura Linneyn hymyissä ja kultaa voittaneen voimistelija Gabby Douglasin ja Anna palaa! -elokuvan tähden Gabrielle Unionin leveissä hymyissä.
CBC:n olympialaiskommentaattori pyytää anteeksi sanottuaan kiinalaisen uimarin "kuolleen kuin sian"
Byron MacDonaldsin analyysi 14-vuotiaan Ai Yanhanin neljännestä sijasta naisten 4 x 200 metrin vapaauintiviestissä tyrmistytti CBC:n suoran olympiaselostuksen katsojia keskiviikkona.
Kanadan yleisradioyhtiö CBC on joutunut pyytämään anteeksi sen jälkeen, kun yksi sen kommentaattoreista sanoi 14-vuotiaan kiinalaisen uimarin "hävinneen haisten" ja "kuolleen kuin sika" kisan aikana.
Selostaja Byron MacDonald luuli mikrofoninsa olleen pois päältä, kun hän alkoi laukoa omia mielipiteitään naisten 4 x 200 metrin vapaauintiviestin finaalin lopuksi.
MacDonaldin, joka otettiin mukaan CBC:n selostustiimiin tuomaan väriä, kuultiin sanovan: "Tämä pieni 14-vuotias kiinalainen munasi, beibi.
Oli liian innoissaan, lähti vauhdilla ja kuoli kuin sika.
Kiitos siitä."
Kiinalainen uimari Ai Yanhan, 14, ui viestin toisen osuuden aikaan 1:57.79, ja jäi 1,61 sekuntia Kanadan Taylor Ruckista, minkä ansiosta kanadalaiset saivat uitua Kiinan kiinni.
Katsojat ympäri Kanadaa reagoivat nopeasti järkytyttyään kommentaattorin sävystä ja kielenkäytöstä.
Emmett Macfarlane twiittasi: "Sanoiko CBC:n selostaja juuri, että 14-vuotias kiinalaisuimari kuoli kuin sika????
Idiootti ei tajunnut olevansa vielä lähetyksessä."
Naisten 4 x 200 metrin vapaauintiviestin finaalissa uinutta kiinalaista Ai Yanhania kuvailtiin seuraavilla sanoilla: "Tämä pieni 14-vuotias kiinalainen munasi, beibi.
Twitter täyttyi nopeasti raivokkaista Byron MacDonald arvostelevista kommenteista, ja moni vaati hänen irtisanomistaan.
Twiittaajat eivät pidätelleet sanojaan, kun he kuulivat, kuinka piittaamaton Byron Macdonald oli.
Twiittaaja Sarah Paradis kirjoitti: "Wau #ByronMacDonald.
Edustat CBC:tä ja Kanadaa ja saat meidät kaikki kuulostamaan rasistiselta porukalta. #vastenmielistä."
CBC:n lähetystä isännöinyt Scott Russel pahoitteli nopeasti MacDonaldin puheita: "Pyydämme anteeksi uintisuorituksesta esitettyä kommenttia.
Kyseessä oli valitettava sanavalinta, ja olemme pahoillamme, että näin tapahtui."
CBC joutui lopulta pahoittelemaan yli 90 kertaa ihmisille, jotka olivat twiitanneet vastauksena kommenttiin.
Kommentaattorikollega Scott Russel joutui esittämään pahoitteluja MacDonaldin puolesta.
Tämän jälkeen CBC kopioi ja liimasi pahoittelunsa yli 90 muun twiittaajan kommenttiin, joissa valitettiin MacDonaldin puheista.
TV-yhtiö esitti nopeasti myös julkisen anteeksipyynnön.
"Olemme vilpittömän pahoillamme, näistä lausunnoista ja siitä, että ne pääsivät lähetykseen.
Pyysimme eilisillan lähetyksessä nopeasti anteeksi katsojiltamme, ja esitimme anteeksipyynnön myös sosiaalisen median seuraajillemme.
Selvyyden vuoksi, Byronin kommentit liittyivät uimarin suoritukseen, ei häneen henkilökohtaisesti.
Siitä huolimatta ne olivat sopimattomia ja sanavalinta oli valitettava, ja Byron on erittäin pahoillaan sanoistaan."
Torstai-iltana MacDonald esitti pahoittelunsa lähetyksessä ja yritti puolustella puheitaan sanomalla, ettei tarkoittanut sitä henkilökohtaiseksi.
"Haluan pyytää anteeksi kommenttiani, jonka annoin eilen illalla naisten viestiuinnin jälkeen", MacDonald sanoi CBC:n olympialaislähetyksessä.
"Viittasin uimarin suoritukseen, en henkilöön.
Sanomattakin on selvää, että en tarkoittanut sanoillani mitään halventavaa, ja olen hyvin pahoillani."
Primarkissa estoitta alusvaatteita keskellä kauppaa sovittanut nainen järkytti asiakkaita
Asiakkaat eivät tienneet, minne katsoa, kun nainen riisuutui keskellä Primarkia sovittaakseen alushousuja.
Hän pahensi tilannetta edelleen arvioimalla, miltä hän näytti alushousuissa, otti ne pois jalasta ja asetti takaisin hyllyyn.
Hän jatkoi kiertelyä ja kokeili lopulta neljää alushousuparia Bouverie Place -ostoskeskuksessa sijaitsevassa kaupassa Folkestonessa.
Folkestonen Bouverie Place -ostoskeskuksessa sijaitseva Primark-ketjun kauppa, jossa nainen kokeili alushousuja kaikkien nähden ja pani ne takaisin hyllyyn
Kaupassa samaan aikaan ollut kahden lapsen äiti Jenny Davidson kertoo, että kokeiltuaan alusvaatteita tuntematon nainen pukeutui ja käveli ulos kaupasta ostamatta mitään.
Hän kertoo tapahtuneesta: "Ihmiset eivät olleet uskoa silmiään.
Nainen seisoi keskellä kauppaa, otti alushousut hyllystä, riisui omat trikoonsa ja alushousunsa ja puki ne päälleen.
Hän ei yrittänytkään tehdä sitä huomaamattomasti, vaan teki sen täysin häpeilemättä.
Kaikki tuijottivat, kun hän otti koettamansa alushousut pois jalasta, eikä ilmeisesti pitänyt niistä, koska asetti ne takaisin hyllyyn.
Hän teki sen vielä kolme kertaa uudelleen ennen kuin lopulta päätti, ettei pitänyt niistä mistään, pukeutui ja käveli ulos.
Hän ei tuntunut välittävän katseista – eikä ajatellut henkilöä, joka lopulta ostaisi alushousut, joita hän oli koittanut."
Kent townissa asuva 33-vuotias Davidson jatkaa: "Kuinka ällöttävää ajatella, että joku vie kotiinsa alushousut, joita joku muu on käyttänyt eikä niitä ole pesty."
Tapaus sattui tiistaina iltapäivällä.
"Olen ymmärtänyt, että kaupan henkilökunta pyrki poistamaan kyseiset vaatekappaleet myynnistä, kun nainen oli lähtenyt – mikä on oikein.
Olisi kauheaa viedä uudet alushousut kotiin ja huomata, että joku toinen on koittanut niitä ilman, että ne olisi sen jälkeen pesty", lisää Davidson.
Primarkin tiedottaja kommentoi asiaa sanomalla: "Primark on tietoinen tiistaina 9. elokuuta sen Folkestonen liikkeessä sattuneesta tilanteesta.
Kaikki kyseiset tuotteet on poistettu myynnistä."
Näin puolustaudut aseellista hyökkäystä vastaan Krav Magan avulla
Maailma on vaaroja täynnä, mutta tämä osoitteesta Dailymail.com löytyvä video voi auttaa tekemään siitä hiukan turvallisemman.
Haastattelimme Krav Maga -liiton New Yorkissa asuvaa suurmestaria Rhon Mizrachia ja kysyimme neuvoa, kuinka selviytyä pyssyä lähietäisyydellä heiluttelevasta ryöstäjästä tai pahoinpitelijästä.
Videolla näytetään, kuinka voit puolustautua hyökkääjää vastaan sen mukaan, lähestyykö hyökkääjä sinua edestä vai takaa.
Jos hyökkääjä lähestyy takaapäin, ensimmäiseksi on käännyttävä ympäri, jotta näet hyökkääjän ja pääset pois ampumalinjalta, sanoo Mizrachi.
Tartu tämän jälkeen aseeseen niin, että se jää kyynär- ja olkavartesi väliin, ja iske hyökkääjää kasvoihin vapaalla kyynärpäälläsi.
Potkaise sitten hyökkääjää polvella nivusiin, ja kun hän menee kivusta kaksinkerroin, läimäise häntä kasvoille aseen piipulla ja peräydy pitämällä asetta suunnattuna häneen.
Tekniikka on vastaava, jos aseellinen hyökkääjä lähestyy edestä. Sinun on siirryttävä pois ampumalinjalta, tartuttava aseeseen ja kierrettävä sitä niin, että hyökkääjä ei voi laukaista.
Aseta samaan aikaan painosi aseeseen ja iske hyökkääjää nyrkillä rintakehään. Käännä ase pois hyökkääjän otteesta, peräänny ja pidä ase kohdistettuna hyökkääjään.
Kuulostaako hankalalta?
Katso videolta, kuinka Mizrachi tekee sen.
Muista kuitenkin, että turvallisimmin pääset eroon ryöstäjästä luovuttamalla käteisesi – ellet ole Krav Maga -suuremestari.
Matkaopasta tekevä maailmanmatkaaja Ian Wright nuolee Euroopan likaisimpia paikkoja
Brittiläinen maailmanmatkaaja pani vastustuskykynsä ja kakomisrefleksinsä kovalle koetukselle nuolemalla Euroopan likaisimpia ja vastenmielisimpiä paikkoja.
Suffolkilainen juontaja ja matkaoppaiden kirjoittaja Ian Wright, 51, halusi todistaa vastustuskykynsä vahvuuden nuolemalla euroseteliä, käsikaidetta Piccadilly Circuksessa, junan vessan huuhtelupainiketta ja venäläistä yleistä puhelinta.
Ennen nuolemista Wright mittasi kohteet luminometrillä nähdäkseen itse ja näyttääkseen katsojille, mihin oli kieltään työntämässä.
Kokeesta tehtiin dokumenttielokuva Ian Wright – Sisäisen voiman jäljillä, ja sen tulokset yllättivät.
Ajatus junan vessan huuhtelupainikkeen nuolemisesta voi olla kuvottava, mutta tosiasiassa enemmän bakteereita on keittiön lavuaarissa.
Matkallaan Euroopan eri kolkissa Wright haastattelee lääkäreitä ja muita lääketieteen ammattilaisia suoliston hyvien bakteerien vahvistamisesta ja omasta terveydestään.
Kaikeksi onneksi mikään, mitä hän nuoli, ei aiheuttanut muuta kuin pahanmakuisen suun.
Ian Wright tuli alkujaan tunnetuksi matkaohjelmastaan, jossa hän testasi suolistonsa kestävyyttä matkustamalla ympäri maailmaa ja syömällä outoja ja ihmeellisiä asioita.
Rautatieasemien käsikaiteiden ja vessan huuhtelupainikkeen nuoleminen epäilemättä haastoi Wrightin vastustuskyvyn.
Wright sanoo dokumentissa: "Olen jo lapsesta lähtien ollut melko huoleton terveyteni suhteen ja pistänyt suuhuni kaikenlaista, kuten multaa, matoja ja kuravettä."
Elokuvassa hän todella osoitti olevansa maineensa veroinen.
Raja tuli vastaan ainoastaan törkyisessä yleisessä vessassa Venäjällä.
Luminometri mittasi näytteestä yli 4000 yksikköä.
Vertailun vuoksi kerrottakoon, että vastapestyissä käsissä määrä on yleensä alle 60.
Raja tuli vastaan venäläisessä yleisessä vessassa, missä Wright kieltäytyi nuolemasta, kun luminometri mittasi tulokseksi 4000 yksikköä – vastapestyissä käsissä sama luku on alle 60.
Wright seikkailee yhdessä Valion kanssa tuotetussa dokumenttielokuvassa Ian Wright – Sisäisen voiman jäljillä, missä tehdään näkyväksi bakteerien määrä erilaisissa paikoissa, kuten kylpyhuoneessa.
Wright sanoo dokumentissa: "Tämä on lähestulkoon kamalin haju, mitä olen haistanut missään vessassa.
4000 yksikköä! Mikään ei ole likaisempi kuin tuo!
Paikka on niin kuvottava, että en todellakaan nuole täällä yhtään mitään."
Wright tuotti dokumenttielokuvan Ian Wright – Sisäisen voiman jäljillä yhteistyössä Valion kanssa.
Valiolta Wright sai maitohappobakteereita ja C- ja D-vitamiineja sisältävää Valio Gefilusta, joka auttaa vahvistamaan suoliston hyvää bakteerikantaa ja vastustuskykyä.
Valion välipala-, mehu- ja uutuustuotteiden kategoriapäällikkö Niko Vuorenmaa sanoo: "Halusimme tarjota kuluttajille jotain aivan uutta.
Jotain, mikä on kiehtovaa katsottavaa ja samalla kertoo probioottien hyödyistä.
Käytimme paljon aikaa ideoidaksemme jotain hullua, ja lopulta päädyimme ajatukseen pyytää Ian mukaan."
Suoliston terveydestä on tullut maailmanlaajuinen trendi.
"Halusimme pelkän tuotteista puhumisen sijaan tuoda ne laajempaan yhteyteen ja kertoa päivittäisen ympäristömme hyvistä ja pahoista bakteereista, suoliston terveyden tärkeydestä ja siitä, kuinka se liittyy vastustuskykyyn.
Suoliston terveydestä on tullut maailmanlaajuinen trendi, ja dokumentin avulla voimme antaa kuluttajille siitä lisätietoa mielenkiintoisella tavalla.
Elokuva kertoo myös huumorintajustamme!"
Elokuvan ohjannut Tom Hakala lisää tähän: "Sanotaan niin, että olisin menettänyt kunnioitukseni Ianiin, jos hän olisi nuollut tiettyjä pyytämiämme kohteita, kuten kuvottavat venäläinen vessa, joka näytetään myös elokuvassa.
Luonnollisesti joidenkin kohteiden nuoleminen oli Ianille helpompaa, kun taas osa oli aika pahoja.
Olen iloinen, että saimme osan likaisista nuolaisuista kuvattua nauhalle."
Valion vuonna 2015 tekemässä kyselyssä 84 prosenttia vastaajista liitti maitohappobakteerit erityisesti vatsan ja suoliston hyvinvointiin ja 58 prosenttia kertoi käyttäneensä ainakin silloin tällöin tuotteita, joihin on lisätty maitohappobakteereita.
Häirikköperhe tuhosi ennen häätöään kaupungin omistaman vuokratalon Saltashissa, Cornwallissa
Häirikköperhe jätti jälkeensä 50 000 punnan vahingot kaupungin omistamaan vuokrataloon sen jälkeen, kun he olivat saaneet häädön naapuruston terrorisoinnin vuoksi.
Tanya Skeldon ja hänen miehensä Shaun Trebilcock ovat saaneet häädön Cornwallin Saltashissa sijaitsevasta asunnostaan lukuisien pariskuntaa vastaan tehtyjen valitusten jälkeen.
Kun pariskunta oli pakkokeinoin poistettu asunnosta, vuokra-asuntoyhtiön edustajat totesivat järkyttyneenä asunnon olevan remonttikunnossa.
Seinissä oli ammottavia aukkoja, lattialautoja oli revitty irti, roskia oli levitetty lattioille ja seinät oli töhritty graffiteilla.
Pariskunta on nyt muuttanut, ja heidän uskotaan asuvan yksityisasunnossa.
Cornwallin asuntoviraston (Cornwall Housing) päällikkö Donna McEvoy sanoo pelkäävänsä, että asuntoa ei ehkä enää voida pelastaa.
Hän sanoo: "Tämä on ollut täyttä painajaista täällä asuville ihmisille, kenenkään ei pitäisi joutua sietämään tällaista.
Asiassa on paljon punnittavaa, sillä kiinteistö tulee todennäköisesti tunnetuksi ei niin miellyttävänä osana Cornwallia.
Perhe on pahamaineinen, kuten sen nimikin."
Pariskunnalla oli kolme poikaa, jotka asuivat asunnossa ajoittain. Poliisin mukaan perheen harjoittamaan hirmuvaltaan sisältyi katutappeluita pesäpallomailoilla, lähiasukkaiden pelottelua, huumeiden käyttöä ja välittämistä sekä kovaäänistä huutelua, riitelyä ja kiroilua.
Vuokrasopimuksen allekirjoittanut 47-vuotias Skeldon sai kesäkuussa epäsosiaalista käyttäytymistä koskevan määräyksen.
Purku-uhan alla olevan talon useista huoneista löydettiin vanhoja jätteitä.
Talosta oli aikaisemmin myyty huumeita, ja lattialautoja oli revitty irti.
Naapurien mukaan perhe tappeli kadulla ja poliisi jouduttiin säännöllisesti soittamaan paikalle.
Cornwallin asuntovirasto hääti pariskunnan pakkokeinoin tällä viikolla annettuaan heille ensin 11 viikkoa lisäaikaa muuttaa pois vapaaehtoisesti.
Helpottuneet naapurit olivat kiitollisia häädöstä – he sanoivat elämänsä olleen maanpäällistä helvettiä.
Yksi naapureista sanoo: "He eivät välittäneet kenestäkään.
Olemme asuneet heidän naapurissaan 20 vuotta, ja koko tuo aika on ollut vaikeaa.
Poliisi on käynyt täällä uskomattoman monta kertaa."
"Tänä aamuna emme saaneet nukuttua.
Heräsimme, koska oli niin hiljaista, emmekä ole tottuneet siihen!
Tulee olemaan ihanaa nyt kun heidät on vihdoin saatu häädettyä."
Cornwallin asuntoviraston pakkotäytännöistä vastaava johtaja Adam Fitzpatrick kertoo, että perhe ei kyennyt yhteistyöhön paikallisten viranomaisten kanssa.
Perhe asui talossa 20 vuotta, jonka aikana poliisi kutsuttiin paikalle säännöllisesti.
Roskia ja vanhoja leluja oli heitetty vuokratalon villiintyneelle seinustalle.
Fitzpatrick lisää: "On vahinko, ettei vuokralainen ottanut minkäänlaista vastuuta omasta ja perheensä käyttäytymisestä, sillä häätö on aina viimeinen toimenpide, jota Cornwallin asuntovirasto harkitsee.
Tämä tapaus oli erittäin vaikea, sillä käyttäytyminen oli äärimmäistä ja heidän tekojensa on täytynyt olla järkyttävää katseltavaa naapurustolle.
Olen kiitollinen työryhmälleni, Devonin ja Cornwallin poliisille ja yhteisön jäsenille, jotka osallistuivat työhön ja tarjoutuivat rohkeasti antamaan meille tietoa.
Toivon, että tämä edistysaskel parantaa naapurien hyvinvointia ja antaa viestin, että epäsosiaalista käyttäytymistä ei hyväksytä."
Fitzpatrick kertoo, että perheen kolme poikaa olivat kaikki asuneet asunnossa eri aikoina, mutta olivat jo kaksissakymmenissä.
Talon yhdestä makuuhuoneesta häädön jälkeen löytynyt likainen patja
Asuntotyöntekijöiden on nyt siivottava pois taloa ympäröivät jätekasat.
Poliisi teki asuntoon vuonna 2014 ratsian ja löysi yli 70 grammaa kannabista ja lisäksi vaakoja ja muita tarvikkeita sekä 1 700 puntaa käteistä.
Skeldon sai sakkorangaistuksen, kun hänet oli todettu syylliseksi luokan B -huumeen hallussapidosta tarkoituksenaan myydä se.
Hän väitti rahan olevan hänen vuonna 2013 auto-onnettomuudessa kuolleen poikansa Lee Skeldonin hautakiveä varten.
Jouduttuaan kodittomiksi Skeldonin ja hänen miehensä on kuultu muuttaneen Plymouthissa sijaitsevaan yksityisasuntoon.
Monien huoneiden seinät oli tuhrittu graffiteilla.
Poliisi sanoo vaativansa häätöä vuokralaisille, jotka rikkovat vuokrasopimusten sääntöjä.
Angela Crow Devonin ja Cornwallin poliisista sanoo tämän häädön toimivan selvänä varoituksena vuokralaisille, jotka jatkuvasti uhmaavat sääntöjä.
"Tämä on selkeä viesti niille, jotka luulevat voivansa käyttäytyä miten haluavat ilman syytteitä, samoin kuin niille, jotka joutuvat tällaisesta käyttäytymisestä kärsimään", sanoo Crow.
Devonin ja Cornwallin poliisi ei tule koskaan hyväksymään rikollista ja epäsosiaalista käyttäytymistä, ja jatkaa yhteistyötä kumppaniensa kanssa yhteisöjemme suojelemiseksi.
Matalalla lentänyt, rantaa hiponut armeijan suihkukone pelästytti turistit Portugalissa
Auringonpalvojat kokivat elämänsä järkytyksen Portugalin Aveirossa.
Portugalin ilmavoimien P-3C Orion -lentokone syöksyi häkellyttävän matalalle.
Ilmavoimien mukaan kyseessä oli koulutuslento, joka ei uhannut turvallisuutta.
Kuvasta näkyy hetki, jolloin turistit joutuivat pakokauhun valtaan, kun matalalla lentänyt suihkukone syöksyi yli täyden rannan.
Dramaattisista kuvista näkyy, kuinka armeijan lentokone tulee lähes kosketusetäisyydelle hiekkarannalla aurinkoa ottavista turisteista Pohjois-Portugalin Aveirossa.
Lomailijat nousivat jaloilleen huolestuessaan ymmärrettävästi suihkukoneen moottorien jylinästä, joka alkoi kuulua ennen kuin he näkivät, mikä pilvien läpi oli tulossa.
Tapaus sattui eilen iltapäivällä Costa Novassa lähellä Aveiroa.
Yksi dramaattisen ohilennon kuvanneista ja videot sosiaalisessa mediassa julkaisseista lomailijoista oli Daniel Fernandes, joka kertoo: "Se ohitti rannan kaksi kertaa todella matalalla, ja oli hetki, jolloin näytti siltä, kuin se syöksyisi maahan."
Nuno Arroja lisää: "Olin surffaamassa ja olin varma, että kone putoaa päälleni."
Aveiron rannalla olleet turistit kokivat järkytyksen, kun lentokone tuli yhtäkkiä näkyviin ja lensi häkellyttävän matalalla.
Portugalin ilmavoimat tiedotti tänään, että P-3C Orion -koneen lentäjä oli koulutuslennolla, jossa tarkoituksena oli tunnistaa rannikon kalastusalukset, minkä vuoksi koneen oli lennettävä niin matalalla.
Lentäjän mukaan heidän oli lennettävä hiukan normaalia matalammalla, koska läheisten metsäpalojen aiheuttama savu haittasi näkyvyyttä, mutta ilmavoimien mukaan tämä ei uhannut kenenkään turvallisuutta.
Metsäpalot ovat aiheuttaneet tuhoa osissa manner-Portugalia ja tappaneet Madeiran saarella neljä ihmistä.
Portugalin ilmavoimat tiedotti tänään, että sankan sumun ja savun aiheuttaman huonon näkyvyyden vuoksi lentäjän oli lennettävä niin matalalla.
Kone oli koulutuslennolla, jonka yhteydessä lentäjää pyydettiin tunnistamaan kalastusalukset.
Eksoten ensimmäisen vuosipuoliskon tulos odotettua parempi
Etelä-Karjalan sosiaali- ja terveyspiiri (Eksote) teki tammi - kesäkuussa 3,4 miljoonaa euroa suunniteltua paremman tuloksen.
Eksoten tulos oli 4,3 miljoonaa euroa ylijäämäinen ensimmäisellä vuosipuoliskolla.
Tulos oli erityisen hyvä perhe- ja sosiaalipalveluissa, missä ennaltaehkäiseviä palveluja kehittämällä on pystytty purkamaan laitoshoitoa.
Hoitotakuu toteutui kaikissa toiminnoissa.
Eksote pyrkii tänä vuonna lyhentämään toimenpidejonoja.
Eksote kattaa ylijäämällä aiemmin syntynyttä alijäämää.
Siitä yli jäävä osuus käytetään ehkä jonojen lyhentämiseen ja toimenpiteiden ostamiseen potilaille.
Koko vuoden tuloksen ennakoidaan olevan 4,6 miljoonaa euroa suunniteltua parempi.
Eksoten hallitus käsittelee puolivuotiskatsausta kokouksessaan ensi keskiviikkona.
70 erikoisrajajääkäriä vannoi sotilasvalan Immolassa
Raja- ja merivartiokoulun 70 varusmiestä vannoivat sotilasvalan perjantaina.
Raja- ja merivartiokoulun varusmiesten sotilasvalatilaisuus järjestettiin Immolassa perjantaina.
Kymmenennen erikoisrajajääkärikurssin valatilaisuus järjestettiin varuskunnan urheilukentällä.
Sotilasvalan vannoi 70 varusmiestä.
Erikoisrajajääkärit koulutetaan vaativiin rajaturvallisuus-, tiedustelu- ja taistelutehtäviin.
He palvelevat 347 vuorokautta.
Tänä vuonna erikoisrajajääkäriksi haki 310 nuorta.
Valintakokeisiin heistä kutsuttiin 250.
Erikoisrajajääkäreitä on koulutettu Immolassa vuodesta 2007 alkaen.
Valatilaisuuden yhteydessä järjestetyssä veteraanitapaamisessa oli mukana viisi sodan ajan rajajoukkojen veteraania.
Mukana olleiden keski-ikä on nyt 90 vuotta.
Vanhimmat tilaisuuteen osallistuneet veteraanit ovat syntyneet vuonna 1918.
Piirun verran rosvoa edellä - rikostiedustelu auttaa rikosten selvittämisessä ja paljastaa vakavaa rikollisuutta - ESS.fi
Jokaisessa Suomen 11 poliisilaitoksesta on vuoden 2014 alusta alkaen toiminut RTA- eli rikostiedustelu- ja analyysiyksikkö.
Yksikön toiminta on ulospäin näkymätöntä.
Hämeen poliisilaitoksessa yksikköön kuuluu yhteensä neljä poliisimiestä Lahdessa ja Hämeenlinnassa.
Sitä vetää Lahteen sijoitettu ylikonstaapeli.
Päällystöesimiehenä toimii komisario Lahdessa.
Lisäksi yksikön vahvuuteen kuuluu tietotekniikkaan vihkiytynyt siviilihenkilö Hämeenlinnassa.
Kaikki työskentelevät siviiliasussa.
Yksikkö on osoittanut käyttökelpoisuutensa ja tarpeellisuutensa, katsoo apulaispoliisipäällikkö Tero Seppänen.
RTA-yksikkö tuottaa muulle poliisille erilaisia selvityksiä.
Hämeessä se on muun muassa hankkinut tietoja turvapaikanhakijoista.
Tuorein työtapojen uudistus
Analyysiyksiköiden perustaminen on tuorein poliisin työskentelytapojen uudistus.
Tavoitteena on ollut rikosten estäminen eli se, että poliisi lähtisi yhä harvemmin pillit soiden paikalle vasta, kun saa hälytyksen.
Yksikön keräämän ja analysoiman tiedon avulla päivittäistä poliisitoimintaa kohdennetaan sinne, missä sitä eniten tarvitaan.
Poliisihallinnon uudistuksen mukana maahan perustettiin yksi rikostiedustelukeskus, sen alle kolme valtakunnallista yksikköä ja kuhunkin poliisilaitokseen oma rikostiedusteluyksikkönsä.
Vantaalla keskusrikospoliisin yhteydessä toimiva PTR-keskus johtaa toimintaa valtakunnallisesti.
PTR-yksiköissä työskentelee nimensä mukaisesti väkeä Poliisista, Tullista ja Rajavartiolaitokselta.
RTA-yksiköt puolestaan työskentelevät poliisilaitosten mukaan jaetuilla alueilla, ja niiden tehtävä on tarjota tietoa sekä paikallisille poliisivoimille että valtakunnallisille yksiköille.
Tiedustelu ulottuu oman alueen ulkopuolelle
Siinä missä yksittäinen poliisi on perillä siitä, mitä hänen 12-tuntisen työvuoronsa aikana on tapahtunut, RTA-yksikön tehtävä on tietää, mitä koko poliisilaitoksen alueella tapahtuu.
Tiedustelu ulottuu myös oman laitoksen rajojen ulkopuolelle, koska niin tekee rikollisuuskin.
RTA-yksikössä työskentelevillä on peruspoliisia paremmat atk-taidot.
Yksikkö pyrkii rekistereiden, hälytystehtävätietokannan ja havaintojen avulla kiinnittämään poliisin huomion uusiin ilmiöihin, tuotteliaisiin rikollisiin tai toisiaan muistuttaviin rikoksiin.
Tätä kutsutaan sarjoittamiseksi, ja se on yksi tärkeimmistä rikostiedustelun työkaluista.
Kaikilla ihmisillä on oma tapansa toimia.
Kädenjälki näkyy myös työssä, oli se sitten rehellistä tai rikollista.
Tekotavan perusteella tekijästä muodostuu tietynlainen kuva.
Sarjoittamista voidaan tehdä joko tekotavan tai henkilön perusteella riippuen siitä, kummasta poliisilla on enemmän tietoa.
Rikolliset oppivat virheistään
RTA-yksikön työntekijät eivät kulje kaupungilla kaulukset pystyssä, mutta heidän työnsä ei ole täysin julkistakaan.
Niin omista kuin rikollisten käyttämistä menetelmistä ei kerrota, koska se voisi johtaa siihen, että ammattirikolliset kehittäisivät toimintaansa ja pyrkisivät näin estämään poliisin rikostorjuntayritykset.
Menetelmistä poliisi kertoo julkisesti, jos se ennakoi niiden aiheuttavan uhkaa.
Tällainen tapaus oli esimerkiksi alkukesästä uutisoitu, asuntomurroissa käytetty tyhjillään olevien asuntojen merkitsemistapa.
Siinä tekijät laittoivat asunnon ulko-oveen kepin, nuppineulan tai teipinpalan, jolla he kokeilivat, ovatko asukkaat todella matkoilla.
Esitutkintamateriaali on julkista vähintään asianosaisille.
Analyysiyksikkö on havainnut, että ammattimaisimmat rikolliset ottavat oppia tekemistään virheistä.
Nokkelimmat tilaavat käräjäoikeuden pöytäkirjan, josta voi esimerkiksi käydä ilmi, että paikalta on löytynyt sormenjälkiä.
Seuraavalla kerralla varkaisiin lähdetään hanskat kädessä.
Juttua varten on haastateltu apulaispoliisipäällikkö Tero Seppästä Hämeen poliisista, komisario Tuomo Lepolaa Itä-Suomen poliisista, rikoskomisario Sami Joutjärveä Joensuun poliisiasemalta ja rikostarkastaja Arto Tuomelaa keskusrikospoliisista.
Poliisi kerää ja analysoi tietoa, jonka avulla suunnitellaan käytännön toimintaa.
Taustalla työvoiman ja rahoituksen määrien väheneminen.
Ensimmäiset askeleet kohti uutta toimintatapaa otettiin jo 30 vuotta sitten.
Viimeisin muutos oli kolmivaiheinen PORA-uudistus, joka päättyi 2013 vuoden loppuun.
Valtakunnallisella yhteistyöllä kerätään tietoa oman laitoksen ja Suomen rajojen ulkopuolelta.
Isisiin liittynyt lontoolainen koulutyttö sai surmansa Syyriassa
Uutiset kertovat, että yksi kolmesta viime vuonna Isisiin liittyneistä brittikoululaisista, Kadiza Sultana, on saanut surmansa Syyriassa.
Asianajaja Tasnime Akunjee kertoo tytön perheen kuulleen, että Sultana kuoli Syyrian Raqqassa muutama viikko sitten.
Hänen uskottiin saaneen surmansa venäläisten ilmaiskussa Raqqaan, joka on Isisin tukikohta Syyriassa, kertoi ITV News torstaina.
Sultana oli 17-vuotias ja perheensä mukaan juuri suunnittelemassa pakenemista sodan runtelemasta maasta ja palaamista Britanniaan.
"Voi vain toivoa, että tämä toimii varoittavana esimerkkinä ja testamenttina, jotta ihmiset ymmärtäisivät tämän olevan todellinen riski sota-alueelle mentäessä - ja joka saa ihmiset luopumaan päätöksestä lähteä", sanoo Akunjee.
Sultana nousi helmikuussa 2015 yhdessä kahden muun itälontoolaisen koulutytön kanssa Turkkiin lentäneeseen koneeseen ja jatkoivat matkaa bussilla Syyrian rajalle.
Perhe oli kuullut, että Sultana oli mennyt Syyriassa naimisiin Isis-taistelijan kanssa ja jäänyt leskeksi vain muutama kuukausi häiden jälkeen.
Reid sanoo Clintonin tukevan Garlandin nimitystä korkeimpaan oikeuteen, jos hänet valitaan
Senaatin demokraattijohtaja Harry Reid sanoo olevansa vakuuttunut, että demokraattien presidenttiehdokas Hillary Clinton nimeää Merrick Garlandin korkeimman oikeuden tuomariksi, jos hänet valitaan presidentiksi.
Senaatin republikaaniedustajat eivät ole suostuneet vahvistamaan Garlandin nimitystä sen jälkeen, kun Barack Obama nimitti hänet maaliskuussa.
Senaatin enemmistöjohtaja Mitch McConnellin mukaan seuraava presidentti valitsee henkilön, jonka on määrä täyttää edesmenneen korkeimman oikeuden tuomarin Antonin Scalian paikka.
Reid sanoi torstaina pidetyssä puhelinneuvottelussa, että hän ennustaa Clintonin valitsevan Garlandin "melko suurella varmuudella".
Reidin tiedottaja tarkensi myöhemmin, että tämä oli vain spekulointia ja että Reid ei ollut puhunut suoraan Clintonin kanssa, aikooko tämä nimetä Garlandin.
Reid ylisti Garlandia ja sanoi, ettei Clintonin tiimi haluaisi "keikuttaa venettä" valitsemalla jonkun muun.
Garland on Yhdysvaltain vetoomustuomioistuimen päätuomari Columbian piirikunnan tuomiopiirissä.
Reid sanoo Garlandin nimitystä estävien republikaanien olevan presidenttiehdokas Donald Trumpin "käskyläisiä" ja "edesauttajia".
Hänen mukaansa Trump ei sovi virkaan.
Treats-lehden mukaan alastonkalenterit kuuluvat yhtä hyvin naisille kuin miehillekin
Treats-lehti tekee yhteistyötä valokuvaaja David Bellemeren kanssa ja tuo markkinoille 1970-luvun tyyliin tehdyn ja Pirellin inspiroiman kalenterin vuodelle 2017.
Julkkisalastonmallien sijaan he haluavat löytää vuoden 2017 NU Muses -kalenteriinsa seuraavan sukupolven huippumalleja.
Treatsin toimitusjohtaja Steve Shaw kertoi aiemmin tänä vuonna, että hänen alastomuutta tihkuva lehtensä poikkeaa vanhan koulukunnan Playboy-lehdistä, sillä hänen mukaansa: "Playboy on miehille.
Teen tämän naisille."
Nähtävästi hän ajattelee kalenterista samoin.
"Meidän on tuotava takaisin ajaton ja klassinen alastomuus, jossa naiset, siinä missä miehetkin, voivat vaivautumatta nauttia näistä naiskehoa ylistävistä kuvista ja inspiroitua niistä", sanoo Shaw kalenterista kertovassa lehdistötiedotteessa.
"Naiset haluavat varmasti osallistua tähän projektiin, koska se tulee olemaan kaunis taideteos."
Malliksi kalenteriin haluavat voivat lähettää kuviaan verkon kautta tai osallistua Los Angelesissa ja New Yorkissa järjestettäviin avoimiin valintatilaisuuksiin.
Vinyylin viehätys: kuka ostaa levyjä?
Yksinäiset, keski-ikäiset miehet pitävät vinyylistä.
Ennen kuin ehdit kirjoittamaan kommenttiosioon vihaisen vastalauseesi nimimerkillä EiväKaikkiYksinäisetKeski-ikäisetMiehet, tämä väite perustuu todellisiin tutkimustietoihin.
YouGov-tutkimusyhtiön mukaan paljon puhutun vinyylilevyjen uuden tulemisen takana ei ole milleniaali-sukupolven buumi, kun milleniaalit haluavat tuntea käsissään fyysisen esineen, vaan sen sijaan taustalla on keski-iän nostalgia.
Äskettäin vinyylialbumin ostaneen henkilön ikä on todennäköisimmin välillä 45–54.
Ikäryhmään 18–24 kuuluvat ovat itse asiassa vähiten todennäköisiä ostajia.
Kyseessä ei myöskään ole vain harrastajien halu haalia levyjä, vaan merkitys on tunnepohjainen: vanhemmat vinyylilevyjen ostajat pitävät hiukan todennäköisemmin tunteensa piilossa (56 % v. 53 %) ja nauttivat yksinolosta (69 % v. 66 %).
Mutta pitävätkö YouGovin tulokset paikkansa?
Jos tämä blogi olisi televisioitu uutislähetys, kamera seuraisi minua kävellessäni pitkin vilkasta Soho Streetiä, päälläni koruton harmaa jakkupuku. Elehtisin vilkkaasti, taivuttaisin käteni kupiksi ja sanoisin jotakin perinteistä, kuten: "Otetaanpa selvää."
Otetaanpa siis selvää.
Vaikka Soho on hitaasti menettänyt viehätysvoimaansa ja rosoisuuttaan, kun hotellit, Eats-, Prets- ja Paperchase-ketjut ovat vallanneet ennen yksityisten yrittäjien omistamia tiloja, jäljellä on kuitenkin vielä kourallinen erikoislevykauppoja.
Pyytäisin luultavasti kuvaajaa pysäyttämään kameran hetkeksi, kun hakeudun erittäin lähelle näissä kaupoissa vierailevia miehiä ja yritän tarkkailemalla arvioida heidän ikäänsä ja luonteenlaatuaan.
Glasgowlainen Stuart, 55, jota seuraan Sister Ray -liikkeestä (asiakkaina sillä hetkellä kaksi nuorta naista, kolme keski-ikäistä miestä) Reckless Records -liikkeeseen (asiakkaina sillä hetkellä kahdeksan keski-ikäistä miestä, yksi luultavasti kaksikymppinen nainen) on kokousmatkalla Lontoossa iltapäivän ajan ja kuluttaa ylimääräistä aikaansa tutustumalla kauppojen tarjontaan.
Kysyn, onko hän keräilijä.
"Taidan olla", hän sanoo.
"Minulla on noin 3000–4000 levyä."
Nämä levyt täyttävät hänen olohuoneen seinänsä, kuten kuvasta näkyy. (Stuart lähetti kuvan minulle sähköpostitse, en seurannut häntä kotiin.)
Syy, miksi hän on hankkinut niin suuren määrän albumeja ja singlejä, on osittain hänen käytettävissä olevissa tuloissaan. Hän pystyy nyt ostamaan levyjä, joihin hänellä ei ollut varaa, kun ne alkujaan ilmestyivät, ja ostamaan uudestaan asioita, jotka hän oli nuorena ja rahattomana joutunut myymään.
"Hankin paljon 60-luvun lopun ja 70-luvun alun juttuja, jotka ilmestyivät, kun olin 11- tai 12-vuotias ja luultavasti liian nuori saamaan niitä", hän sanoo.
Hän on samaa mieltä siitä, että vinyylilevyjä ostavat ovat todennäköisemmin introvertteja, jotka viihtyvät omassa seurassaan, ja lisää: "En polta, enkä juo juurikaan.
Se on paheeni."
Sister Ray -liikkeessä työskentelevä Wez, 25, uskoo myös, että monet heidän asiakkaansa sopivat YouGov-profiiliin.
Hän on kuitenkin havainnut uudenlaisen ihmisvirran, johon mediahypetys on vaikuttanut. Nämä ihmiset ovat kuulleet vinyylilevyjen tulemisesta uudelleen ja tuntevat nyt pakkoa ostaa vanhat levynsä takaisin.
"Käymieni keskustelujen perusteella ihmiset olivat yleensä luopuneet kokoelmistaan vuoden 1998 tai 1999 paikkeilla.
Asiakkaat, jotka myivät vinyylinsä ostaakseen CD-levyjä, myyvät nyt CD-levyjään ostaakseen vinyylinsä takaisin", hän sanoo.
Tämä voi selittää tietynikäisten vinyyliherännäisten buumin.
Entä sitten äänilevyjen väitetty tunneperäinen merkitys?
Vain muutamassa sekunnissa tajuaa Phonican kaltaisessa liikkeessä, että ne tarjoavat lohdullisen yhteisön samanhenkisille tyypeille.
Wezin mukaan osa vanhemmista asiakkaista on pahastunut erityisesti kontaktittomaan maksujärjestelmään.
Digitaalinen maailma saattaa häkellyttää osaa vinyylifaneja, joille palaaminen tuttuihin levykoteloihin tarkoittaa pysyvyyttä ja muistuttaa nuoruuden onnenpäivistä.
"Luulen, että sillä joskus täytetään jokin aukko tai aineellista omaisuutta hankitaan jonkinlaiseksi lohdutukseksi", sanoo Wez.
"Näin koen sen itsekin keräilijänä, ja uskon, että niin myös monet muut.
Se on helppo keino saada ajatukset muualle."
"Olemme kuin sosiaalityöntekijöitä!" huikkaa Wezin työtoveri levypinon takaa.
Huhtikuussa tehty ICM-mielipidetutkimus paljasti, että vinyylialbumin edellisessä kuussa ostaneista lähes 50 % ei vielä ollut kuunnellut levyään.
Mielipidetutkimus kertoi myös, että 41 prosentilla on levysoitin, jota he eivät koskaan käytä, ja 7 prosentilla vinyylilevyn ostajista ei ole lainkaan omaa levysoitinta.
Tässä vaiheessa uutislähetystä luultavasti näyttäisin vakavaa naamaa samalla kun selaisin pinollista bossa nova -kokoelmia.
Vinyylilevyjen uuteen tulemiseen liittyy myös "pokaali-ilmiö", jonka Sounds of the Universe -liikkeen (asiakkaina sillä hetkellä kolme keski-ikäistä miestä) myyjä Jonny, 42, on havainnut.
"Eräs asiakas tuli hiljattain liikkeeseen ja sanoi, ettei hänellä ole levysoitinta, mutta hän haluaa ostaa Radiohead-levyn, jotta hän voi panna sen hyllyynsä", Jonny kertoo.
"Tällaisten asiakkaiden osuus ei ole suuri, mutta heitä kuitenkin on.
Heille materiaalisuus on musiikkia tärkeämpää.
Osa asiakkaistamme kertoo, ettei heillä vielä ole levysoitinta.
He ovat nuorempia, ei vanhempia, pitkälti teini-iässä olevia, jotka ovat vasta aloittamassa harrastusta."
Asiakaskunta on huomattavasti vaihtelevampi Foppissa, johon saavun seuraavaksi. Liike on omistanut vinyylilevyille kokonaisen kerroksen.
Asiakkaina on seitsemänkymppisiä pariskuntia, valokuvia ottavia turisteja, teini-ikäisiä poikia ja keski-ikäisiä naisia.
Asiakkaiden erilaisuus ilahduttaa, vaikka tunnelma ei olekaan niin rento kuin edellisissä liikkeissä: kaiuttimista pauhaa keinuvan jazzin sijaan Wild Beastsin uusin seksiä tihkuva syntetisaattoripoppi.
Kukaan asiakkaista ei näytä erityisen yksinäiseltä, mutta kalvavaa psykologista traumaa on vaikea todeta seisomalla jonkun vieressä 30 sekuntia.
Elanora, 27, on kävellyt ympäri Foppia muutaman minuutin ajan ja katsellut erilaisia alennuksessa olevia levyjä.
Hän on ennemminkin katselemassa kuin tekemässä ostoksia.
Hän kertoo tulojensa olevan pienet, joten levyjen kerääminen ei ole hänelle mahdollista.
"Ne maksavat paljon.
Musiikkia on helppo kuunnella tietokoneelta tai muutoin, mutta viinylin hienous on ...", hän päästää ihastuneen huokauksen ja jatkaa:
"En osaa selittää, ne ovat niin ainutlaatuisia."
Viimeinen pysäkkini on kauppa, jonka sanotaan innoittaneen uutta vinyylifanien sukupolvea: Urban Outfitters.
Huomaan joukon teini-ikäisiä tyttöjä, joiden kuvittelisi hypistelevän farkkusortseja, mutta jotka sen sijaan kerääntyvät hetkeksi Polaroid-kamerojen ympärille. Näen isän ja tyttären, jotka pohtivat Crosley-levysoittimen ostamista.
Vasemmalla on portaikko, jonka seinä on täytetty Adelen, Jeff Buckleyn, Amy Winehousen ja Fleetwood Macin levyillä: sekoitus nykymusiikkia ja klassikoita, keskeiset levyt mihin tahansa keskivertokokoelmaan.
Kukaan ei katso seinää, ehkä siksi, koska ne ovat vain sisustuselementtinä ja osa niin korkealla, ettei niihin edes ylety.
Ne ovat puhdasta "art vinyl" -sisustusta.
Mutta ottaen huomioon, että kaikki keinot saada huomiota näille levyille saattavat merkitä lisää rahaa alalle ja lähettää muutamia asiakkaita hakuretkelle Sohoon, ei juurikaan ole aihetta valittaa.
Ei ole yllätys, että väestöryhmä, jolla todennäköisimmin on enemmän aikaa ja rahaa kuin useimmilla, on samalla myös se ryhmä, joka käyttää eniten rahaa ylellisyyksiin, kuten vinyylilevyihin.
Vaikka tutkimusteni perusteella YouGovin tulokset pitävät paikkansa, ainakin Sohon levyliikkeissä, ne eivät kuitenkaan sulje pois suurta määrää naiskeräilijöitä ja vinyylifaneja, joita todellisuudessa on olemassa sekä levykaupoissa että verkkofoorumeilla.
Nämä ihmiset ovat todennäköisesti tiiviisti kiinni koulussa tai työelämässä.
He eivät varmasti ainakaan vietä torstaiaamujaan maleksimalla Berwick Streetin levyliikkeissä, selaamassa levyjä ja välttelemässä televisiojuontajaa esittävää 30-vuotiasta, joka tuijottaa pelottavasti ja vilkuilee pahaa-aavistamattomia keski-ikäisiä miehiä.
Holkeri eli jäähai on pisimpään elävä selkärankainen – videoraportti
Tutkijoiden mukaan maapallon pisimpään elävä selkärankainen on jäähai.
Haitutkija Julius Nielsenin mukaan vanhimman jäähain iäksi saatiin tutkimuksessa 272–512 vuotta. Kyseessä oli pituudeltaan viisimetrinen naaras.
Ranskalainen tuomioistuin hylkäsi hakemuksen viidakkoleirin kauppojen purkamisesta
Ranskalainen tuomioistuin on hylännyt Calais'n viranomaisten hakemuksen, jossa he vaativat kymmenien tilapäiskauppojen ja -ravintoloiden purkamista tuhansien pakolaisten asuttamalla viidakkoleirillä.
Calais'n viranomaiset esittivät tällä viikolla pidetyssä oikeuskäsittelyssä väitteitä, joiden mukaan valtiolla pitäisi olla lupa hajottaa pakolaisleirille perustetut 72 tilapäiskauppaa. Kaupat myyvät pakolaisleirin asukkaille erilaista tavaraa tupakasta energiajuomiin ja tarjoavat hiustenleikkuita. Tilapäisravintoloista voi ostaa teetä 50 sentillä tai perusaterioita muutamalla eurolla.
Calais'n prefektiviranomaisten mukaan nämä kaupat ja ravintolat on purettava, koska ne eivät maksa veroja ja edustavat näin ollen harmaata taloutta ja koska niihin liittyy tulipalo- ja hygieniariskejä.
Humanitääriset apuryhmät kertoivat tuomioistuimelle, että kaupat ja ravintolat ovat leirille välttämättömiä, sillä valtion tukeman järjestön ja muiden tahojen tarjoamat ilmaiset ateriat eivät riitä leirin yhä kasvavalle asukasjoukolle.
Heidän mukaansa tilapäiskaupat ja -ravintolat tarjoavat usein suojaa ja ilmaista ruokaa niitä tarvitseville.
Lillen tuomioistuin päätti, että 72 tilapäiskaupan pitäjän karkottamiselle ei ollut laillista perustetta, mutta piti Calais'n prefektin huolia "täysin ymmärrettävinä".
Tuomari Jean-François Mollan mukaan leirin ruokakaupoilla, kahviloilla ja ravintoloilla on paljon suurempi merkitys, kuin vain tarjota ruokaa ihmisille, jotka "elävät äärimmäisen epävakaissa oloissa".
Hän sanoo niiden tarjoavan rauhallisia paikkoja, joissa pakolaiset ja vapaaehtoistyöntekijät voivat tavata toisiaan.
Yksi purkamisuhan alla olevista paikoista oli leirin Jungle Book Kids -kahvila, joka on voittoa tavoittelematon ja tarjoaa 200 ateriaa päivässä, englannin ja ranskan tunteja ja turvapaikkaneuvontaa leirin sadoille ilman huoltajaa oleville alaikäisille, joiden asema on kaikkein haavoittuvaisin.
Yli 170 000 ihmistä on allekirjoittanut adressin, jossa lasten kahvila vaaditaan säilyttämään.
Guardianille lähetetyn kirjeen mukaan sen sulkeminen "olisi katastrofi näille lapsille, joista osa on vasta 8-vuotiaita".
Kaksi hyväntekeväisyysjärjestöä, Help Refugees ja L'Auberge des Migrants, arvioi perjantaina, että kesän tulijamäärien jyrkän kasvun jälkeen viidakkoleirin asukasmäärä on noussut ennätykselliseen, yli 9 000 henkeen.
Ruuan hinta laskee Suomessa selvästi nopeammin kuin EU:ssa keskimäärin
Ruoka halpenee Suomessa jyrkästi kuluttajien iloksi ja tuottajien harmiksi.
Ruuan hinta on laskenut Suomessa lähes viisi prosenttia kolmessa vuodessa, kun keskimäärin EU-maissa sen hinta laski 0,9 prosenttia.
Samaan aikaan Saksassa ja Ruotsissa ruoka on tullut yhden prosentin kalliimmaksi.
Viimeisen kolmen vuoden aikana ruuan hinta on laskenut Suomessa toisiksi eniten niissä EU-maista, joissa on samanlainen palkkataso kuin Suomessa.
Vertailumaista vain Britanniassa ruuan hinta on laskenut nopeammin kuin Suomessa.
Tiedot ilmenevät Tilastokeskuksen kehittämispäällikkö Ilkka Lehtisen kirjoituksesta, joka julkaistiin Tieto & Trendit -blogissa.
Lehtinen vertaili reaalihintoja, eli hintoja, jotka on suhteutettu kuluttajahintojen yleiseen kehitykseen.
Uusimmat tiedot ovat tämän vuoden kesäkuulta.
2010-luvun alussa ruuan hinta nousi voimakkaasti.
Vuonna 2013 hinnat kipusivat lähelle vuoden 1994 hintatasoa.
Tilanne oli hälyttävä.
"Olimme lähellä menettää sen hintaedun, mikä EU-jäsenyyden myötä tuli", Lehtinen sanoo.
Sitten seurasi käänne, jonka jälkeen ruoka on tullut halvemmaksi vuosi vuodelta.
Nyt hintaa painavat Venäjän asettamat ruuan tuontikiellot, jotka ovat tyrehdyttäneet elintarvikeviennin Suomesta Venäjälle.
Siksi maito- ja lihatuotteiden tarjonta Suomen markkinoilla on lisääntynyt ja maatalouden tuottajahinnat ovat laskeneet.
"Putinin politiikka on auttanut suomalaista kuluttajaa lyhyellä tähtäimellä", Lehtinen kertoo.
Myös teollisuuden ja kaupan kiristynyt hintakilpailu on vaikuttanut hinnan laskuun.
Suuret kauppaketjut S-ryhmä ja Kesko ovat molemmat laskeneet hintojaan.
Kuluttajalle hintakilpailu on näkynyt näyttävinä mainoskampanjoina.
Suomi ei silti ole edelleenkään edullisen ravinnon tyyssija, vaikka ruuan hinta on laskenut runsaasti.
Vuonna 2015 ruoka oli Suomessa neljänneksi kalleinta EU-maista, joilla oli samankaltainen palkkataso kuin Suomella.
Lehtisen mukaan Suomessa myytävän ruuan hintaan vaikuttaa merkittävästi arvonlisävero.
Hän havaitsi, että jos verrokkimailla olisi sama arvonlisäveroprosentti, myytäisiin Suomessa palkkatasoltaan samanlaisista maista kolmanneksi halvinta ruokaa.
Lehtinen vertasi Suomea Tanskaan, Ruotsiin, Itävaltaan, Ranskaan, Italiaan, Britanniaan, Saksaan ja Alankomaihin.
Mikäli arvonlisäveroprosentti olisi verrokkimaissa seitsemän, vain saksalaiset ja alankomaalaiset myisivät edullisempaa ruokaa kuin suomalaiset.
"Jos haluamme päästä vanhojen EU-maiden tasolle ruuan hinnassa, pitää arvonlisävero puolittaa EU-maiden keskitasolle ja jatkaa hintakilpailua", Lehtinen kirjoittaa.
Lehtinen huomauttaa, että hänen tekemänsä laskelmat arvonlisäveroprosentilla ovat suuntaa antavia.
Koulu ei ole enää ihan entisensä
Koulunpenkille palaava saattaa huomata, että koulussa on kesän aikana tapahtunut muutos.
Kouluille on laadittu uusi opetussuunnitelma, joka otetaan lukukauden alussa käyttöön kaikissa alakouluissa.
Se on ohje, jonka mukaan kaikissa Suomen kouluissa toimitaan.
Koulut päättävät itse yksityiskohdista, mutta suunnitelma kertoo viralliset tavoitteet.
Uusia ohjeita on valmisteltu useamman vuoden ajan, ja ne eroavat vanhoista ohjeista monella tapaa.
Muun muassa kaunokirjoituksen opettelusta luovutaan, ja sen sijaan kouluissa aletaan harjoitella koodaamista.
Ruotsinopetus alkaa viimeistään jo kuudennella luokalla, ja yhteiskuntaoppia aletaan lukea jo nelosella.
Suurin muutos koskee kuitenkin oppilaiden roolia.
Ennen ajateltiin, että opettaja opettaa oppilaita, mutta nyt kaikkien tulee olla aktiivisia ja oppia toinen toisiltaan.
Tällä tavalla koulunkäynnistä yritetään tehdä mielenkiintoisempaa.
Maailman pitkäikäisin selkärankainen löytyi - jäähai voi elää jopa 400 vuotta
Jäähainakin tunnettu grönlanninhai (Somniosus microcephalus) saavuttaa sukukypsyyden vasta 150-vuotiaana.
Se voi elää sen jälkeen vielä 250 vuotta, raportoi uusi tutkimus.
Luvut tekevät lajista nykymaailman pitkäikäisimmän selkärankaisen.
Eläinkunnassa sen ohittaa vain islanninsimpukka, jonka vanhin tunnettu yksilö on ajoitettu 507-vuotiaaksi.
Grönlanninhaita uiskentelee pitkin Pohjois-Atlanttia.
Niiden hallussa on myös toinen ennätys: ne ovat arktisen alueen suurimpia kaloja.
Naaraat venyvät koiraita pidemmiksi, ne voivat kasvaa jopa yli viisimetrisiksi.
Koska kasvutahti on hidas, seurantojen mukaan vain noin senttimetrin vuodessa, aikuiset yksilöt ovat väkisinkin eläneet jo pitkään.
Mutta kuinka pitkään?
Julius Nielsen Kööpenhaminan yliopistosta kollegoineen otti selvää.
Hän määritti aikuisten jäähaiden ikiä 28:sta naaraasta, jotka olivat jääneet kalastajien pyydyksiin.
Kalojen ikä paljastui silmälinssien radiohiiliajoituksesta.
Tutkittujen haiden keskimääräiseksi iäksi osoittautui vähintään 272 vuotta.
Otoksen kaksi suurinta kalaa, 493- ja 502-senttiset amatsonieväkkäät, paljastuivat noin 335 ja 392 vuoden ikäisiksi.
Koska aiemmissa tutkimuksissa on todettu, että jäähainaaraat saavuttavat sukukypsyyden vasta yli nelimetrisinä, tutkijat laskivat, että ne ovat siinä vaiheessa noin 150-vuotiaita.
Tutkimuksen julkaisi Science.
Stockmannilta potkut lähes 300:lle - myyjiä ei vähennetä
Lähes 300 työntekijää irtisanotaan tavarataloyhtiö Stockmannista.
Yhteistoimintayhtiöt vaikeuksiin ajautuneessa yhtiössä päättyivät elokuun alussa.
"Neuvottelujen tuloksena vähennetään noin 300 työpaikkaa, joista pääosa toteutetaan irtisanomisina", Stockmann kertoo tiedotteessaan.
Sen mukaan tavaratalojen myyjien määrää ei vähennetä, jotta asiakaspalvelu ei kärsisi.
Lisäksi noin 80:lle tukitoimintojen työntekijälle tarjotaan uutta työtä myyjänä.
Stockmannin yt-neuvottelut koskivat noin 3 000:a työntekijää.
Niiden alkaessa vähennystarpeen arvioitiin olevan noin 380 työntekijää.
Väen vähennyksellä tavoitellaan noin 20 miljoonan euron vuosittaisia kustannussäästöjä, joiden on määrä toteutua ensi vuoden aikana.
Stockmann on jo aiemmin aloittanut tehokkuusohjelman, jolla on tarkoitus saavuttaa 50 miljoonan euron säästöt tänä vuonna.
Taustalla ovat Stockmannin vaikeudet saada tavaratalokaupasta kannattavaa.
Vaikka konsernin oikaistu liiketulos parani toisella vuosineljänneksellä 11,1 miljoonaan euroon, tavaratalokauppa tekee yhä tappiota.
Stockmannin vt. toimitusjohtajan Lauri Veijalaisen mukaan myynti tavarataloissa ei ole yltänyt yhtiön asettamiin tavoitteisiin.
"Henkilöstövähennykset ovat valitettavasti välttämättömiä, jotta varmistamme Stockmann Retailin positiivisen liiketuloksen vuonna 2018", Veijalainen toteaa tiedotteessa.
Toisen vuosineljänneksen tulosparannuksen taustalla oli etenkin vaateketju Lindexin hyvä menestys.
Ketju saavutti kaikkien aikojen parhaan toisen vuosineljänneksen liikevaihtonsa ja tuloksensa.
Lindexin liikevoitto kasvoi 9,5 miljoonaa euroa 28,1 miljoonaan euroon.
Viime vuonna vastaavaan aikaan koko Stockmann-konsernin liiketulos oli 4,1 miljoonaa tappiollinen.
Stockmann arvioi, että konsernin tämän vuoden liikevaihto supistuu viime vuodesta.
Oikaistun liiketuloksen odotetaan olevan hieman positiivinen tänä vuonna.
Perjantaina on sateisinta pohjoisessa - lämpötila alle 20 astetta koko maassa
Suomen pohjoisosan päällä oleva matalapaineen keskus pitää sään sateisena perjantaina, kertoo HS:n meteorologi Ilona Láng.
Myös maan keskiosissa tulee sadekuuroja, mutta etelämpänä on poutaista.
Lämpötila ei ole enää kovin kesäinen, sillä koko maassa elohopea jää alle 20 asteen.
Pohjoisen sateisilla alueilla jäädään 10-15 asteeseen.
Kenian yleisurheilujoukkuetta ravistelee dopingskandaali - valmentajan tempaukselle omituinen selitys
Kenialainen yleisurheiluvalmentaja John Anzrah lähetettiin Rion olympialaisista kotiin sen jälkeen kun kävi ilmi, että Anzrah esiintyi maajoukkueen urheilijana dopingtestissä.
Uutistoimisto AP kertoi, että urheilija, jona Anzrah yritti esiintyä, on 800 metrin tähti Ferguson Rotich.
Kenian maajoukkuejohtoon kuuluva Stephen Arap Soi kertoi, että Anzrahin henkilöllisyys paljastui sen jälkeen, kun hän oli antanut yllätystestissä näytteen Rotichina.
Dopingvirkailijat kävivät ilmiantamassa Anzrahin viranomaisille.
Soin mukaan Anzrah lähetettiin kotiin, sillä hän "teki rikoksensa Kenian maajoukkuetta kohtaan".
Hän esiintyi urheilijana, antoi virtsanäytteen ja jopa allekirjoitti dokumentit.
Emme voi hyväksyä moista käytöstä", Kenian olympiakomitean puheenjohtaja Kip Keino puolestaan jyrisi uutistoimisto Reutersille.
Olympialaisten yleisurheilu alkaa perjantaina, ja Rotichin on määrä juosta heti tuolloin.
Vielä ei ole tiedossa, onko juoksijalle tiedossa seurauksia tapauksen johdosta.
Rotich sijoittui viime vuonna MM-kisoissa matkalla neljänneksi ja on ennakkoon Rion voittajasuosikkeja.
Reutersin mukaan Kenian yleisurheilujoukkueen sisällä ollut lähde puolestaan väitti, että Anzrah kulki urheilijan akkreditointikortilla vain saadakseen ilmaisia aterioita kisakylässä.
Kun antidopingvirkailijat kohtasivat hänet, he olettivat hänen olevan urheilija ja hänet vietiin testiin.
Valmentaja ei selittänyt tilannetta virkailijoille, koska pelkäsi paljastuvansa", lähde kertoi.
Missä kaikki ovat?
Rion yleisurheilustadion kumisee tyhjyyttään
Missä kaikki oikein ovat?
Eivät ainakaan Rion olympiastadionilla yleisurheilua seuraamassa.
Riossa aloitettiin perjantaina kamppailu yleisurheilun mitaleista, mutta maailman huippuyksilöt saivat esitellä taitojaan hämmentävän tyhjälle katsomolle.
Rion järjestävät kertoivat perjantaina, että vain 58 prosenttia ensimmäisen päivän aamukisojen lipuista ja 65 prosenttia iltakisojen lipuista on myyty.
Toista oli neljä vuotta sitten Lontoossa, jossa stadion pullisteli hurraavasta väestä.
Finaaleiden liput ovat Riossakin jo loppuunmyyty.
Rion olympialaisten katsojakato on herättänyt huomiota jo ennen yleisurheilua.
Esimerkiksi rugbyn, melonnan ja ratsastuksen katsomoissa on näkynyt tuhansia tyhjiä penkkejä.
Kun Brasilian mitalitoivot Talita Antunes and Larissa Franca pelasivat rantalentopalloa legendaarisessa Copacabanassa, oli katsomosta vain 70 prosenttia täynnä.
Brasilialaiskaksikon jälkeen Hollanti pelasi Venäjää vastaan, ja 12 000 hengen katsomosta oli täynnä enää noin 30 prosenttia.
Huonoa menekkiä selittävät ainakin se, että talousvaikeuksissa kamppaileva Brasilia on kaukana eurooppalaisille ja aasialaisille kisaturisteille, ja monet olympialajeista ovat outoja jalkapalloon tottuneille brasilialaisille.
Tosin jopa Brasilian jalkapallojoukkueen ensimmäinen ottelu ei saanut vedettyä jalkapallostadionia täyteen.
Kisajärjestäjien tiedottaja Mario Andrada kertoi viikonloppuna, että lipuista oli myyty tuolloin 82 prosenttia, joka on selvästi pienempi luku kuin neljä vuotta sitten.
"Jäljellä on edelleen 1,1 miljoonaa loppua myytäväksi", Andrada sanoi Reutersin mukaan.
Lontoon olympialaisten 8,5 miljoonasta lipusta myytiin 8,2 miljoonaa, vaikka liput kustansivat lähes puolet enemmän kuin Riossa.
Riossa lippujen hinnat ovat vaihdelleet noin yhdeksästä eurosta avajaisten yli tuhanteen euroon.
Yli puolet lipuista maksavat alle 16 euroa.
Lontoon olympialaisissa vapaaehtoistyöntekijät ja armeijan henkilöstö saivat istua tyhjillä paikoilla, mutta Riossa tätä ei ole vielä sallittu, koska järjestäjät tarvitsevat rahaa ja yrittävät saada lippuja myytyä viime hetkeen asti.
Riossa järjestäjät ovat tosin antaneet 240 000 lippua koululaisille maassa vähemmän tunnettuihin lajeihin, kuten golfiin ja rugbyyn.
Rion stadionilla riitti aamupäivällä tyhjiä paikkoja.
Edes rantalentopallo Copacaban hiekalla ei ole kiinnostanut yleisöä.
Jukka Keskisalo kilpaili Lontoossa 2012.
Väkeä lehtereillä riitti.
Uusi tapa suojella luontoa - hanki oikeus maa-alueeseen
Helsinki Foundation osallistuu luonnonsuojeluun uusin keinoin.
Viime vuonna perustettu säätiö hankkii omistukseensa ekologisesti merkittäviä luontoalueita.
Sen jälkeen yksityiset, yritykset ja yhteisöt voivat lunastaa rahalla haltijaoikeuksia maa-alueeseen.
Säätiö on hankkinut ensimmäisen maa-alueensa Lapista.
Maa-alue on jaettu virtuaalisesti lohkoihin, joita halukkaat voivat hankkia haltijaoikeuden maksua vastaan.
Haltija saa 187 neliön kokoiseen lohkoonsa veto-oikeuden, mikä tarkoittaa käytännössä sitä, ettei jokaiselta haltijalta tarvitaan hyväksyntä, jos maa-alueen käyttötarkoitus aiotaan muuttaa.
Haltijaoikeuksia voi hankkia myös useammalle lohkolle.
Hallintaoikeuden hankkiminen on jotakin konkreettista, jonka voi jättää perinnöksi tai antaa lahjaksi.
Ei tarvitse lähteä kantamaan banderolleja tai kahlita itseään jonnekin kiinni suojellakseen luontoa", hallintaoikeuden yritykselleen hankkinut Juha Leviäkangas perustelee.
Hallintaoikeuden hankkinut saa lohkostaan tarkat sijaintitiedot, mikä mahdollistaa esimerkiksi vierailun lohkolla.
Säätiön nettisivuilla komeilevat haltijaoikeuksien hankkineiden nimitiedot samassa kartassa, josta maa-alueen lohkotiedot löytyvät.
Leviäkangas näkee luonnonsuojeluhankintansa riskinä vain sen, että säätiön toiminta muuttuu sen alkuperäisestä ajatuksesta.
Helsinki Foundation on perustettu yleishyödylliseksi säätiöksi, jonka tarkoituksena on edistää ympäristön ja luonnon suojelua.
Riskinä on se, että säätiö toimisi jotenkin epäeettisesti tai kaupallisesti, mutta sen ei pitäisi olla mahdollista.
Helsinki Foundationin Haltija-projektin perusajatuksena on luontoalueiden suojelu niin, että ne saavat olla koskemattomina ja rauhassa.
Säätiö hankkii maa-alueita joko ostamalla tai lahjoituksena.
Se rahoittaa toimintansa pääasiassa haltijaoikeuksien myynnillä, mutta säätiö on saanut alkupääomansa perustajiltaan.
Säätiön tarkoitus on hankkia lisää suojelumaita.
Se tähtää myös Suomen rajojen ulkopuolelle ja suunnittelee maahankintaa Australiasta.
Helsinki Foundation esittelee toimintaansa pop up -metsässä Helsingin kauppatorilla 13.-19. elokuuta.
Pyörävarkaat piinaavat suurista kaupungeista pahiten Turkua - katso kotikuntasi tilanne
Polkupyörävarkaat piinaavat Suomen suurista kaupungeista pahiten Turkua.
Siellä on tänä vuonna varastettu asukasmäärään suhteutettuna enemmän pyöriä kuin yhdeksässä muussa suurimmassa kaupungissa.
Helsingin Sanomat selvitti poliisille ilmoitettujen pyörävarkauksien perusteella, minkä verran kymmenessä suurimmassa kaupungissa on tämän vuoden tammi-elokuussa varastettu polkupyöriä ja niiden osia tuhatta asukasta kohti laskettuna.
Turun lisäksi kärkeen nousivat Helsinki, Oulu ja Lahti.
Niissä tapahtui poliisin tietojen mukaan neljästä viiteen pyörävarkautta tuhatta asukasta kohti.
Sen sijaan Espoossa ja Kouvolassa poliisille ilmoitettiin vain noin kaksi pyörävarkautta tuhatta asukasta kohti.
Onhan se iso ero.
"Toisissa kaupungeissa tapahtuu asukasmäärään suhteutettuna tuplamäärä varkauksia verrattuna toisiin", luonnehtii Poliisihallituksen poliisitarkastaja Tommi Reen.
Turun poliisia mietityttää, miksi kaupunki on vertailun kärkipaikalla.
On äärimmäisen vaikeaa sanoa, miksi Turussa on varastettu enemmän pyöriä kuin muualla.
Minulla ei ole vastausta siihen.
"Varkauksien yleisyyteen voi vaikuttaa se, miten paljon kaupungissa liikutaan pyörillä ja paljonko pyöriä ylipäätään on", pohtii ylikonstaapeli Teemu Äikäs.
Poliisihallituksen Tommi Reen pitää varsin odotettuna, että Turku, Helsinki ja Oulu nousevat vertailussa kärkeen.
Pyörävarkauksien määrät menevät pitkälti sen mukaan, mitkä ovat opiskelu- ja pyöräilykaupunkeja.
Turussa on tiivis keskusta, lyhyet etäisyydet ja paljon pyöriä tarjolla varkaille.
"Esimerkiksi Espoo on puolestaan ihan erityyppinen kaupunki, jossa kaupunkikeskukset ovat etäällä toisistaan eikä polkupyörä ole välttämättä ensisijainen liikkumisväline", Reen sanoo.
Koko Suomessa poliisin tietoon on tammi-elokuussa tullut hieman vähemmän pyörävarkauksia kuin viime vuoden vastaavana aikana.
Suureen iloon ei ole silti aihetta.
Viime vuosien laskusuunnasta huolimatta poliisi tietoon tulee vähän yli 20 000 pyörävarkautta vuosittain.
Se tarkoittaa 50-60 fillaria joka päivä ja pelkästään Helsingissä noin 4 000 pyörää vuodessa.
"Ne ovat isoja määriä", Reen sanoo.
Todellisuudessa varkaat vievät enemmänkin pyöriä, sillä vain osa uhreista ilmoittaa varkauden poliisille.
Reen kehottaa ihmisiä tekemään rikosilmoituksen pyörävarkaudesta, vaikka harvempi kuin joka kymmenes poliisille ilmoitettu tapaus selviää.
Tyypillinen selvitetty pyörävarkaus on sellainen, jossa poliisi saa tiedon varkaudesta heti ja varas jää kiinni verekseltään.
"Tapauksia selviää myös muun tutkinnan yhteydessä, kun esimerkiksi huumejutussa asunnosta voi löytyä varastettuja pyöriä", Reen kertoo.
Helsingissä pyörävarkaita jää kiinni viikoittain itse teosta tai poliisitutkinnan yhteydessä, kertoo vanhempi konstaapeli Timo Leppämäki.
Hänen mukaansa pyöriä varastetaan esimerkiksi kauppakeskusten pyörätelineistä, sisäpihoilta, varastoista ja pyöräkellareista eli käytännössä kaikkialta, missä niitä yleensä säilytetään.
Yksittäisistä pyörämalleista eniten varastetaan aiempien vuosien tapaan Jopoja.
U-lukko antaa pyörälle paremman suojan kuin moni muunlainen lukko.
Jotkut varkaista vievät pyörän esimerkiksi lyhytaikaista omaa käyttöään varten, mutta suuri osa varastetuista pyöristä päätyy myyntiin esimerkiksi netin välityksellä.
Ne jäävät kotimaan markkinoille.
"Ainakaan poliisin tietoon ei ole tullut, että varastettuja pyöriä menisi juurikaan ulkomaille", Reen sanoo.
Varastettujen pyörien ostajat ovat poliisin mukaan tavallisia suomalaisia.
Osa ostaa varmaan varastetun pyörän tietämättään.
Osalla voi olla siitä epäilyksiä.
Käytetyn pyörän ostajan pitää olla tarkkana, sillä hän voi syyllistyä kätkemisrikokseen tai -rikkomukseen.
"Hälytyskellojen pitäisi soida, jos hyväkuntoista pyörää myydään selvään alihintaan", Reen sanoo.
Erikoiskirjastovirkailija Severi Hirvi kantaa värikkään Nopsansa aina työpäivänsä ajaksi Kallion kirjaston suojiin Helsingissä.
Pyöriä hänellä on ollut viisi kappaletta, mutta yhtäkään ei ole varastettu, Hirvi kertoo. "Ei ole ikinä viety, on sikäli käynyt hyvä munkki."
"Ehkäpä tämä ei niinkään houkuttele varkaita, tässä ei välttämättä ole hipsteriarvoakaan", helsinkiläinen Hirvi pohtii.
Helsingin Kalliossa sijaitsevassa kioskissa pikaisesti asioinut Siiri Valve lukitsi polkupyöränsä pienellä u-lukolla.
Nyt pyörä nökötti kioskin seinää vasten, mutta yleensä Valve lukitsee pyöränsä johonkin kiinteään, kuten pyörätelineeseen.
"Tulee mietittyä asiaa aika paljon, sillä tämä polkupyörä on kallein omistamani asia", helsinkiläisopiskelija sanoo valkoisesta pyörästään, jonka runko yksin maksoi noin viisisataa euroa.
"Koko ajan kuulee kavereilta, että pyöriä on viety."
"Enimmäkseen huonoja pyöriä, sellaisia rämä-Jopoja".
Valveelta itseltään varastettiin pyörä taloyhtiön sisäpihalta vuosi sitten.
Pyörä tosin oli jäänyt lukitsematta, joten Valve osasi odottaakin sen anastamista.
Alle 15-vuotiaat vastuuseen rikoksistaan?
Helsinki kokeilee Yhdysvalloista tuttuja vertaisvalamiehistöjä
Helsingissä kokeillaan niin sanottua vertaisvalamiehistöä ehkäisemään nuorten joutumista rikoskierteeseen.
Aluksi kokeilua sovelletaan alle 15-vuotiaisiin, jotka nyt jäävät ilman rikosoikeudellista vastuuta.
Vertaisvalamiehistö puuttuu ensimmäiseen nuoren tekemään rikokseen.
Ideana on, että vertaisvalamiehistö keskustelee tapahtuneesta rikoksen tekijän kanssa ja määrää sanktion.
Viikkoa myöhemmin rikoksen tekijä voi itse liittyä vertaisvalamiehistöön hyvittääkseen tekonsa.
Muita seurauksia voi olla esimerkiksi perheelle kirjoitettu kirje, jossa selitetään, mitä on tullut tehtyä ja mitä siitä on opittu.
Nuorisotoimenjohtaja Tommi Laitio kertoo, että malli ei ole tiukka.
Meillä on muitakin sovittelumalleja, joita käytetään rinnakkain.
"Kaikissa ohjataan nuoren toimintaa vastuullisempaan suuntaan niin, että kaikki ei menisi pilalle ensimmäisestä virheestä", Laitio kertoo.
Vertaisvalamiehistöön on otettu mallia Yhdysvalloista, jossa se on käytössä laajalti.
Ajatus on, että nuori ei ensimmäisen rikoksensa jälkeen joudu aikuispaneelin eteen vaan reflektoi tapahtunutta suunnilleen samanikäisten kanssa.
Mallia on kokeiltu kerran.
Kokeilua seurannut palvelumuotoilutoimisto Palmun palvelumuotoilija Iikka Lovio kertoo, että kyseessä oli pahoinpitely, joka selvitettiin onnistuneesti.
Etenkin alle 15-vuotiaiden ensimmäisiä rikoksia ei välttämättä ole ennen käsitelty lainkaan.
"Se on ollut viesti, että jatka valitsemallasi tiellä", Lovio sanoo.
Vertaisvalamiehistö on osa Maahanmuuttajanuorten Helsinki -hanketta, jonka taustalla ovat Helsingin kaupunki ja Me-säätiö.
Lovio korostaa, että uusia toimintatapoja tarjotaan kaikille tarvitseville, ei pelkästään maahanmuuttajanuorille.
Yli 70 republikaanivaikuttajaa haluaa, että puolue lopettaa Trumpin kampanjan rahoittamisen
Yli 70 vaikutusvaltaisen republikaanin sanotaan allekirjoittaneen kirjeen, jossa pyydetään puoluetta lopettamaan Donald Trumpin presidentinvaalikampanjan rahoittaminen.
Kirjeestä uutisoi yhdysvaltalaislehti Politico, joka oli saanut siitä nähdäkseen luonnoksen.
Lehden mukaan avoin kirje on suunnattu republikaanien valtakunnallisen komitean puheenjohtajalle Reince Priebusille.
Allekirjoittajat haluavat, että puolueen rahoja ohjataan Trumpin kampanjan sijaan kongressivaaleihin.
"Uskomme, että Donald Trumpin aiheuttamat erimielisyydet sekä hänen piittaamattomuutensa, epäpätevyytensä ja ennätysmäinen epäsuosionsa uhkaavat tuoda näissä vaaleissa demokraateille äänivyöryn", kirjeessä sanotaan Politicon mukaan.
Vain kaikkien mahdollisten varojen suuntaaminen välittömästi kongressivaaleihin voi estää republikaaneja hukkumasta Trump-koristeinen ankkuri kaulassaan.
Kirjeen mukaan päätöksen ei tulisi olla vaikea, sillä Trumpin mahdollisuudet voittaa presidentinvaalit pienenevät päivä päivältä.
Politico kirjoittaa, että kirje on tarkoitus lähettää ensi viikon aikana.
Allekirjoittaneiden joukossa ovat muun muassa poliitikot Gordon Humphrey, Chris Shays, Tom Coleman ja Vin Weber.
Yksi kirjeen organisoineista henkilöistä on näkyvästi Trumpia vastustava republikaani Andrew Weinstein.
Politicon mukaan Weinstein on sanonut, että kirje tulee "ihmisiltä, jotka haluavat puolueen suojelevan enemmistöjään kongressissa" ja ettei kyseessä ole kenenkään kannattaminen.
Kirjeessä luetellaan useita Donald Trumpin tekoja, joiden uskotaan loukanneen miljoonia äänestäjiä.
Lisäksi hänen sanotaan osoittaneen vaarallisia autoritaarisia taipumuksia.
Aiemmin tällä viikolla 50 kansallisen turvallisuuden parissa työskennellyttä virkailijaa ilmoitti avoimessa kirjeessä, etteivät he tue Donald Trumpia presidentiksi.
Clinton lupaa helpotusta USA:n lapsiperheille
Yhdysvalloissa demokraattien presidenttiehdokas Hillary Clinton kertoi talouspolitiikkansa yksityiskohdista torstai-iltana.
Minä pyrin presidentiksi, jotta Yhdysvaltain taloudella menisi kaikkien kannalta hyvin.
"Donald Trump pyrkii presidentiksi, jotta taloudella menisi hänen ja hänen kavereidensa kannalta hyvin", Clinton sanoi puheessaan.
Clintonin suunnitelman keskiössä on massiivinen, 275 miljardin dollarin viisivuotisohjelma Yhdysvaltain infrastruktuurin - teiden, siltojen ja lentokenttien - parantamiseksi.
Tämä rahoitettaisiin osin rikkaiden veronkorotuksilla, osin yksityisen rahan avulla.
Rakennusohjelma on kädenojennus amerikkalaisille duunareille, jotka kärsivät tehtaiden siirryttyä halpatyön maihin.
Clinton kutsui ohjelmaa suurimmaksi investoinniksi hyväpalkkaisiin työpaikkoihin toisen maailmansodan jälkeen.
Me olemme rakentajakansaa, meidän täytyy palata rakentamaan!
Clinton sanoi.
Torstaina Clinton lupasi myös helpottaa työtä tekevien lapsiperheiden asemaa.
Torstaina hän kuulosti muutenkin Sandersilta korostaessaan, että rikkaiden pitäisi maksaa reilu osuutensa veroista.
Ja jos yritys lähtee Yhdysvalloista veropakolaiseksi, sen pitää maksaa lähtövero, Clinton sanoi.
Nykyisin hän vastustaa Tyynenmeren vapaakauppasopimusta, jota hän ennen tuki.
"[Presidenttinä] vastustan kaikkia kauppasopimuksia, jotka toimivat työntekijöitä tai palkkoja vastaan", Clinton lupasi.
The Washington Post -lehden ennen Clintonin puhetta julkaisemien spekulaatioiden mukaan Clinton aikoi arvostella republikaanien Donald Trumpin maanantaina julkistamaa talousohjelmaa siitä, että se "suosii vain tämänkaltaisia miljonäärejä".
Trumpin ehdottamaa roimaa alennusta yritysveroihin Clinton on aiemmin nimittänyt "Trumpin porsaanreiäksi".
Torstaina Clinton korosti olevansa itse pienyrittäjän tytär.
Hän muistutti kuulijoita pienyrittäjistä, joiden laskut Trump on jättänyt maksamatta, ja vaatteista, joita Trump itse valmistaa Kiinassa ja Meksikossa.
"Jos hän haluaa tehdä Amerikasta taas suuren, hänen pitäisi aloittaa tekemällä itse tuotteita Amerikassa", Clinton piikitteli.
Tällaiset ovat Rion katsojaluvut: Kisat eivät ole liimanneet suomalaisia ruutujen ääreen, mutta mobiilisovellus kiinnostaa
Tavallisesti urheilukisat näkyvät television katsojatilastoissa terävinä vuorenhuippuina.
Rion olympialaiset eivät ole toistaiseksi tavoittaneet huimia katsojamääriä.
Kerrallaan kisat ovat liimanneet ruutujen ääreen parhaimmillaan 12 prosenttia väestöstä: tiistai-illan uintia seurasi Ylen olympiakanavalta TV2:lta samaan aikaan 615 000 katsojaa.
Vertailun vuoksi: kuukauden takaiset yleisurheilun EM-kisat saivat TV2:n ääreen kerrallaan lähes 800 000 katsojaa, ja jalkapallon EM-kisat reilusti toista miljoonaa.
Olympialajeista eniten on toistaiseksi kiinnostanut sunnuntai-illan pyöräily ja viidennen kisapäivän avannut telinevoimistelu, jotka molemmat tavoittivat olympiakanavalle kerrallaan lähes puoli miljoonaa katsojaa.
Yle urheilun päällikkö Panu Pokkinen on tyytyväinen katsojalukuihin, ja muistuttaa, että katsojat jakaantuvat Rion olympialaisissa ensimmäistä kertaa useaan eri välineeseen.
Television lisäksi suomalaiset seuraavat olympialaisia Rio Areenasta.
Olemme tyytyväisiä siihen, kuinka suuri osa tv-katsojista ylipäänsä valitsee olympialaiset.
Television puolellakin katsojat jakaantuvat TV2:n ja Yle Fem -kanaville.
Rion olympialaiset ovat ensimmäiset urheilukisat, joille Yle on omistanut kokonaisen kanavan.
Kun lähetystä tulee 24 tuntia vuorokaudessa, ja katsojia on koko sen ajan 20 000:sta 500 000:een, niin se on hyvä pohja.
Katsojamäärät ovat pienempiä kuin vuoden 2012 Lontoon kisoissa tai vuoden 2008 Pekingin kisoissa, mutta eroa selittää osaltaan aikaero - suuri osa Rion kisalähetyksistä tulee Suomessa yöaikaan.
Toinen syy laimeaan kiinnostukseen - jos sitä nyt joku laimeana pitää - on varmasti perinteinen suomalainen syy: jos Suomi olisi ottanut alkukisoista jonkun yllätysmitalin, kiinnostus olisi pompsahtanut ylöspäin sen myötä.
Lisäksi yleisurheilu on vasta alkamassa, samoin kuin muut suomalaisia kiinnostavat lajit: purjehdus ja ratsastus.
Alun katsojamäärät ovat olleet Pokkisen mukaan lähellä odotettua.
Kun yleisurheilu alkaa, katsojaluvut räjähtävät.
Yle lanseerasi kisoja varten Yle Rio 2016 -mobiilisovelluksen, joka nousi kisojen ensimmäisinä päivinä Applen App Storessa Suomen ladatuimmaksi ilmaiseksi sovellukseksi.
Maanantaihin mennessä sovellus oli ladattu 150 000 kertaa.
Veikkaisin, että nyt mennään jo 200 000 latauksen tienoilla.
"Verkon katsojaluvut saamme vasta myöhemmin"., Pokkinen kertoo
Rio Areena ei ole toiminut kaikilla käyttäjillä toivotusti.
Pokkinen sanoo, että palautetta on tullut ja viat on saatu korjattua.
Rio Areenan käyttöön on liittynyt viivettä ja muuta pientä teknistä ongelmaa alkuvaiheessa.
Sovelluksista on saatu päivitetyt versiot, joiden pitäisi korjata virheet.
Rion olympialaiset näkyvät Ylen kanavilla ja areenassa laajemmin kuin mikään muu urheilutapahtuma koskaan aiemmin.
Yle Fem -kanavalta voi seurata joitakin lajeja, ja radiossa Yle Puhe välittää kisoja päivittäin.
Olympialaiset ovat paitsi ehkä työläimmät Ylelle koskaan, myös viimeiset, joita voi seurata ainoastaan Ylen kanavista.
Vuodesta 2018 alkaen olympiaurheilua näkyy sekä Ylellä että kaupallisilla kanavilla.
Kuinka syvä on Suomen syvin järvi?
Virallisen tilaston mukaan Suomen syvin järvi on Päijänne, jonka syvyys on Ristinselällä 95,3 metriä.
Se saattaa olla vielä syvempi.
Tekniikkasukelluskouluttaja Matti Kannela löysi Ristiselältä noin 20 neliömetrin painauman, jonka pohjan syvyydeksi sukellustietokone näytti 104 metriä.
Kesällä 2014 Suomen ympäristökeskus yritti turhaan vahvistaa havaintoa kaikuluotaamalla.
Menetelmä ei välttämättä löydä pientä syvennystä sadasta metristä, kehitysinsinööri Jari Hakala sanoo.
Toistaiseksi virallinen syvyys on siis edelleen 95,3 metriä.
Muita syviä järviä ovat Inarijärvi (92 metriä) ja Suvasvesi (90 metriä).
Yli 80 metriin ulottuvat Saimaa, Toisvesi ja Pääjärvi.
Niitä ei ole tutkittu yhtä tarkoin kuin Päijännettä.
Etenkään Inarijärven pohjaa ei ole kartoitettu tarkoin.
"Sieltä voisi hyvinkin löytyä tuntemattomia syvänteitä", Kannela pohtii.
Jos syvin järvi määritellään keskisyvyyden avulla, se on Suuri Jukajärvi, 23 metriä.
Näin tarkasteltuna Päijänne ei pääse kymmenen syvimmän joukkoon ja Suvasvesi on vielä kauempana kärjestä.
Korjaus 12. elokuuta klo 14.29: Korjattu viimeinen kappale, jossa keskisyvyydeltään syvimmät järvet olivat väärin.
Ihalainen veroalesta: Eläkeläisten verotus edelleen kireämpää
Eläkeläisten verotus on edelleen kireämpi kuin palkansaajien.
Ihalainen sanoo, että epäkohta tuli esille eduskuntavaalien alla ja eläkeläisten verotusta luvattiin tasa-arvoistaa palkansaajiin nähden.
Hallituksen esitykseen ei sisälly tällaista.
Meidän mielestämme se pitäisi siinä ehdottomasti olla.
Annettuja lupauksia pitäisi jaksaa vaalien jälkeen noudattaa, hän sanoo Lännen Medialle.
Tämän vuoden alussa palkansaajille tuli työtulovähennyksiä, jotka kevensivät verotusta.
Asia kuumensi eduskunnassa opposition edustajia, jotka hiillostivat silloista valtiovarainministeriä Alexander Stubbia (kok.) vaalilupauksista.
Ostovoima turvataan, se ei kasva
Valtiovarainministeri Petteri Orpon (kok.) esittelemässä linjauksessa veronalennuksista on Ihalaisen mukaan kyse lähinnä ostovoiman turvaamisesta eikä lisäämisestä, sillä ensi vuonna palkkoja ei koroteta.
Hän sanoo, että veronalennus vaikuttaa myönteisesti ostovoimaan ja työllisyyteen, jos muut asiat eivät lisää ihmisten epävarmuutta.
Ihalainen on tyytyväinen pääministeri Juha Sipilän (kesk.) ja Orpon viesteihin halusta kunnioittaa vaivalla aikaan saatua kilpailukykysopimusta.
Hän sanoo, että sopimuksesta kiinni pitäminen on uskottavuuden kannalta tärkeää..
Se on hallituskauden tärkein talous- ja työllisyyspoliittinen toimi.
Se on tehty työmarkkinajärjestöjen voimin, joten sitä ei pidä tärvellä kyseenalaistamalla.
Se tulee tarpeeseen, koska talous on niin paljon kotimaisen kysynnän ja ihmisten oman tulevaisuudenuskon varassa.
Pitkittyvään työttömyyteen tartuttava riihessä
Ihalainen vetoaa hallitukseen, että se tarttuisi budjettiriihessä pitkäaikaistyöttömyyteen, vähintään sen kasvun pysäyttämiseen.
Pitkäaikaistyöttömiä oli kesäkuussa noin 17 000 enemmän kuin vuotta aiemmin.
Hän sanoo, että ellei kasvu pysähdy, hallituksen tavoite työllisyysasteen nostosta 72 prosenttiin karkaa.
Hän varoittaa, että jos pitkittyvän työttömyyden haaste jätetään huomioimatta, luvassa on erittäin suuri yhteiskunnallinen lasku.
Suurlähettiläs: Thaimaan iskuissa ei tiettävästi suomalaisuhreja
Thaimaassa eilisiltana ja viime yönä Suomen aikaa tapahtuneissa pommi-iskuissa kuoli ainakin neljä ihmistä.
Suurlähetystö kehottaa maassa olevia suomalaisia tarkkaavaisuuteen ja välttämään kiireisimpiä turistialueita sekä seuraamaan viranomaisten ohjeita.
Thaimaahan aikovien suomalaisturistien ei ole syytä perua matkaansa räjähdysten takia, mutta suurlähetystön ohjeita varovaisuudesta kannattaa noudattaa, Westphalen sanoo.
Thaimaassa hyvin vähän suomalaisia
Westphalenin mukaan Thaimaassa on tällä hetkellä hyvin vähän suomalaisia, joskin heidän tarkkaa lukumääräänsä on vaikea arvioida.
Suomalaisten Thaimaan-matkustuskausi ajoittuu vuodenvaihteeseen.
Valtaosa Thaimaan-matkailijoista tulee Etelä-Euroopasta ja Kiinasta tähän aikaan vuodesta.
Suomen suurlähetystö on saanut Thaimaassa olevilta suomalaisilta joitakin kommentteja Facebookin kautta pommi-iskujen jälkeen.
Suurlähetystö on koettanut tavoitella erityisesti Hua Hinissa olevia suomalaisia saadakseen tietoa kaupungin tilanteesta.
Useat kontaktihenkilömme Hua Hinissä ovat kuitenkin poissa kaupungista tällä hetkellä.
Yleisesti ottaen kaikki vaikuttaa olevan hyvin, Westphalen sanoo.
Ei tietoa tekijästä
Westphalenin mukaan iskujen tekijästä ei ole vielä tietoa.
Suurlähettiläs arvelee, että tapahtumat saattavat liittyä Thaimaan jakautuneen yhteiskunnan poliittiseen levottomuuteen ja viimeviikkoiseen kansanäänestykseen sotilasjuntan laatimasta perustuslaista.
Laki hyväksyttiin kansanäänestyksessä.
Kansanäänestys ei ollut avoin, demokraattinen prosessi.
Maassa muun muassa pidätettiin ihmisiä, jotka ilmoittivat vastustavansa lakia.
Thaimaan eteläisimmissä maakunnissa kytee puolestaan muslimiväestöön liittyvä etnis-kansallinen konflikti, Westphalen sanoo.
Muslimit haluavat lisätä itsemääräämisoikeuttaan.
Aikaisemmin iskuja ei ole kuitenkaan ulotettu turistikohteisiin.
Bangkokissa on tänään suuri, paikallinen juhlapäivä, Westphalen sanoo.
Hänen mukaansa kaupungissa juhlitaan kuningattaren syntymäpäivää ja äitienpäivää.
Liikenne kaupungissa on hyvin vähäistä.
Iskut vaikuttanevat päivän kulkuun niin, että viranomaiset ovat erittäin tarkkoja turvallisuudesta.
Thaimaan poliisi: Iskuissa ei kyse kansainvälisestä terrorismista
Poliisin mukaan iskut ovat "paikallista sabotaasia" ja eroavat tavanomaisista terrori-iskuista.
Myös islamistinen terrorismi on suljettu pois, kertoo Thaimaan poliisi uutistoimisto AP:n mukaan.
Thaimaassa on kuollut vuorokauden aikana ainakin neljä ihmistä, kun 11 pommia on räjähtänyt eri puolilla maata, kuten turistien suosimissa Phuketissa ja Hua Hinissä.
Suomalaistenkin suosimassa turistikohteessa, lomasaari Phuketilla räjähti yöllä neljä pommia, kertoo thaimaalaislehti Bangkok Post.
Tämänhetkisten tietojen mukaan ne eivät vaatineet kuolonuhreja.
Pommeista kaksi räjähti lehden mukaan Patong Beachilla.
Lisäksi kaksi pommia räjähti Phang Ngassa, jossa haavoittui lehden mukaan yksi ihminen.
Suositussa turistikohteessa Hua Hinissä on puolestaan räjähtänyt paikallisten viranomaisten mukaan yhteensä neljä pommia eilen ja tänään.
Kummassakin kaksoispommi-iskussa kuoli ainakin yksi.
Lisäksi Etelä-Thaimaassa Surat Thanin kylässä ja Trangin kaupungissa räjähti kummassakin ainakin yksi pommi.
Kummassakin iskussa kuoli ainakin yksi ihminen.
Myös Surat Thani on monelle matkailijalle tuttu, sillä sen kautta kuljetaan Ko Samuin, Ko Pha Nganin ja Ko Taon lomasaarille.
Iskujen tekijä ei tiedossa
Thaimaata hallitsevan sotilasjuntan johtajan Prayut Chan-O-Chan mukaan iskujen tekijä ei ole toistaiseksi vielä tiedossa.
Pommit ovat yritys luoda kaaosta ja hämmennystä.
Meidän ei pidä lietsoa ihmisiä panikoimaan enempää, hän sanoi toimittajille.
Turvallisuudesta vastaavan varapääministeri Gen Prawit Wongsuwanin mukaan ainakin Hua Hinin ja Trangin iskut ovat yhteydessä toisiinsa.
Hän sanoi Thai BSB:lle, että tekijöiden tarkoitus on ollut tuhota maan turismia, koska kaikki iskut ovat tapahtuneet turistikohteissa.
Suomen suurlähetystö kehottaa maassa olevia suomalaisia tarkkaavaisuuteen ja välttämään kiireisimpiä turistialueita sekä seuraamaan viranomaisten ohjeita.
Thaimaahan aikovien suomalaisten ei ole syytä perua matkaansa räjähdysten takia, mutta suurähetystön ohjeita varovaisuudesta kannattaa noudattaa, Westphalen sanoo.
Haavoittuneissa eurooppalaisia
Suomen yön aikana tapahtuneista iskuista ja niiden uhreista tiedetään toistaiseksi hyvin vähän.
Eilisiltaisesta iskusta Hua Hinissä on ehditty saada hieman enemmän tietoa.
Siinä kuoli paikallinen nainen ja haavoittui yli 20 muuta, joiden joukossa oli ainakin yhdeksän ulkomaista turistia.
Haavoittuneiden joukossa on ainakin saksalaisia, italialaisia, hollantilaisia ja itävaltalaisia.
Hua Hinin jälkimmäisessä iskussa haavoittui ainakin kolme ihmistä.
Kaksi pommia räjähti nähtävyytenä tunnetun kellotornin lähettyvillä.
Thai PBS kertoo, että poliisi on eristänyt Hua Hinissä alueen, jolta se uskoo löytäneensä vielä yhden pommin.
Surat Thanin pommi oli maakunnan kuvernöörin mukaan piilotettu kukkapenkkiin.
Iskussa kuoli kunnan työntekijä.
Haavoittuneita on ainakin yksi.
CNN:n haastattelema poliisipäällikkö kertoo, että myös Surat Thanin iskussa käytettiin kahta pommia, jotka räjähtivät noin puolen tunnin välein.
Bangkok Postin mukaan pommit räjähtivät kahden eri poliisiaseman edessä.
Yhdysvaltain Biles voitti naisten neliottelun
Yhdysvaltain Alexandra Raisman oli toinen pistein 60,098 ja Venäjän Alija Mustafina kolmas 58,665 pisteen suorituksella.
Biles, 18, tavoittelee Rion kisoissa vielä telinemestaruuksia permannolla, hypyssä ja puomilla.
Biles on hallinnut naisten voimistelua mielin määrin viime vuodet.
Hänellä kolmelta edelliskaudelta kahdeksan henkilökohtaista maailmanmestaruutta.
Neliottelun ja permannon mestaruudet hän on voittanut kolme kertaa peräkkäin sekä puomin viime ja toissa vuonna.
Yhdysvaltain joukkueessa Bilesillä on saavuttanut kaksi joukkuekilpailun maailmanmestaruutta.
Himmeämpiä MM-mitaleita Bilesillä on hypystä ja puomilta.
Thaimaan suomalaisyrittäjä: "Iskulla ei ole vaikutusta turismiin"
Thaimaan Phuketissa kiinteistönvälitystoimistoa ja samassa kiinteistössä sijaitsevaa lasten leikkikerhoa pyörittävä Esa Huovila ei ole huolestunut Thaimaan pommi-iskujen vaikutuksesta turismiin.
Jos ei tule lisää iskuja, niin en usko, että tästä seuraa mitään ihmeempiä, arvioi suomalaisyrittäjänä Aasiassa noin parikymmentä vuotta työskennellyt Huovila.
Kokenut yrittäjä on nähnyt läheltä monet Thaimaata koetelleet tragediat.
Täällä on aina jotain.
Ensin oli tsunami, sitten lintuinfluenssa ja viime vuonna pommi-isku Bangkokissa.
Jos nämä aiemmatkaan eivät ole karkottaneet turisteja, niin tuskin tämäkään.
Huovilan yrityksen toimisto sijaitsee muutamien satojen metrien päässä räjähdyspaikasta.
Huovila kuuli iskusta omalta työntekijältään.
Työntekijä soitti noin yhdeksältä paikallista aikaa ja sanoi, ettei kannata tulla toimistolle.
Huovila sanoo, että sekä rantakatu että pääkatu Bangla Road olivat iskujen vuoksi täysin suljettuja varhain aamulla.
Monet paikalliset työntekijäni tulivat aamulla työpaikalle tavalliseen tapaan.
He luulivat, että tiesulut oli laitettu kuningattaren syntymäpäivän vuoksi, Huovila sanoo ja viittaa perjantain juhlapyhään Thaimaassa.
Patongilla tunnelma oli rauhallinen ja pääkadun liikkeet saivat luvan avata noin kello kymmeneltä paikallista aikaa.
Rannalla moni ei ollut edes kuullut iskuista.
Puoli kolmen aikaan päivällä Thaimaan aikaa Patongilla liikenne oli normalisoitunut ja suuri osa kaupoista oli avannut ovensa.
Iskupaikan perusteella räjähdys on ollut aika pieni, iskupaikalla käynyt Huovila sanoo.
Myöhemmin kyseinen auto nähtiin Kruunupyyssä Jouxholmintiellä.
Kun poliisi ehti paikalle, oli auto sytytetty palamaan.
Partio havaitsi kaksi tuntomerkkeihin sopivaa miestä piiloutuneena läheiseen kuusikkoon.
Toinen mies otettiin heti kiinni.
Toinen lähti karkuun, mutta mies löydettiin myöhemmin metsästä poliisikoiran avulla.
Miehiä epäillään moottorikulkuneuvon käyttövarkaudesta, varkaudesta ja törkeästä vahingonteosta.
Poliisi kiittää vihjeitä antaneita.
Tutkimusjohtaja Venäjän johtajamuutoksista: Selkeä syrjään siirtäminen
Venäjällä tehtiin perjantaina korkea-arvoisin johtajamuutos vuosiin, kun presidentti Vladimir Putin erotti hallintonsa päällikön Sergei Ivanovin.
Ivanovin seuraaja on virolaistaustainen 44-vuotias Anton Vaino.
Hän on ex-diplomaatti ja toiminut Ivanovin kakkosmiehenä.
Kangaspuro sanoo, että Ivanovin erottamisen syy voi olla Putinin halu estää se, että vahvat ihmiset hänen ympärillään keräisivät liikaa valtaa.
Hän lisää, että johtotehtävien kierrättäminen on yksi vallankäytön tapa.
Tämä on tapa estää, että ihmiset kerryttäisivät presidentistä riippumatonta valtaa itselleen.
Kangaspuron mukaan on myös mahdollista, että Ivanov on joutunut kahnauksiin muiden johtohenkilöiden kanssa tai mokannut.
Asemanpudotus Ivanoville
Putinin sisäpiiriin kuulunut Ivanov siirtyy ympäristö- ja liikenneasioiden erityistehtäviin.
Valtiollisen median esittämällä nauhalla Putin sanoi muutosta yhteiseksi päätökseksi.
Putinin mukaan Ivanov oli itse pyytänyt siirtoa toisiin tehtäviin ja ehdottanut Vainoa tilalleen, kertoi Russia Today.
Kangaspuro sanoo, että Ivanovin näkökulmasta kyseessä on selkeä asemanpudotus.
Ympäristö- ja liikenneasiat eivät ole Venäjällä tärkeysjärjestyksessä kovin korkealla.
Hän huomauttaa, että Ivanov on ollut yksi merkittävimmistä ihmisistä Venäjän vallan huipulla.
Lisäksi Ivanov on ollut presidentin turvallisuusneuvostossa merkittävässä roolissa.
Ivanov työskenteli Neuvostoliiton aikana Putinin kanssa KGB:ssä.
Häntä pidettiin mahdollisena Putinin seuraajana vuonna 2008, mutta presidentiksi nousi Dmitri Medvedev.
Kangaspuro huomauttaa, että vanhaa kaartia, esimerkiksi kuvernöörejä, on vaihdettu Venäjällä hiljattain.
Vanhempi tutkija Katri Pynnöniemi Ulkopoliittisesta instituutista sanoo, että kiinnostavampaa kuin Ivanovin paikan perijä on se, että Putin vaihtaa lähipiiriään nuoremmaksi.
Isis-taistelijat käyttivät siviilejä ihmiskilpenä vetäytyessään Syyriassa
He käyttivät siviilejä ihmiskilpenä paetessaan Jarabulusin kaupunkiin, jotta emme tähtäisi heihin, sanoi Sherfan Darwish, joka on Manbijin sotilasneuvoston edustaja.
Syrian Observatory for Human Rights -järjestön mukaan siviilit oli sijoitettu satoihin autoihin, joissa heidät vietiin Jarabulusiin.
Arabi- ja kurditaistelijat saivat viime viikolla haltuunsa noin 90 prosenttia Isisille tärkeästä Manbijin kaupungista.
Arvioiden mukaan kymmeniä jihadisteja jäi kuitenkin silloin kaupunkiin.
Korjattu aiempaa uutista kello 19:30: Aiemmin kerroimme virheellisesti, että siviillit olivat pakenemassa kaupungista, oikeasti Isis-taistelijat sieppasivat siviilit paetessaan kaupungista.
Professori: Sisäministeriön asiakirjajulkisuuslinjaus on lainvastainen
Sisäministeriön linjaus asiakirjojen julkisuudesta on lainvastainen, sanoo julkisoikeuden professori Tomi Voutilainen Itä-Suomen yliopistosta.
Voutilainen sanoo STT:lle, että asiakirjajulkisuus ei voi perustua viranomaisen omiin linjauksiin vaan se perustuu lakiin.
Sisäministeriö kieltäytyi aiemmin luovuttamasta sisäministerin tilaisuuksien osallistujaluetteloa Ilta-Sanomille.
Ministeri perusteli päätöstä valtioneuvoston kanslian ohjeistuksella ja sillä, että tiedot oli kirjattu ministerin kalenteriin eikä kirjanpitoaineistoon.
Ministeriön viestintäjohtaja sanoo STT:lle, että ministeriössä on huomattu tarve uudistaa käytäntöjä.
Usain Boltin viimeinen olympianäytös alkaa Riossa
Viime vuosien tapaan Bolt on arvokisojen alla juossut aikaa vastaan.
Hän loukkasi alkukaudesta takareitensä ja joutui jättämään Jamaikan olympiakarsinnat väliin.
Tämä ei ole ollut täydellinen valmistautuminen, mutta olen paljon paremmassa kunnossa.
Olen harjoitellut hyvin ja se on avainasia, Bolt sanoi lehdistötilaisuudessaan Riossa.
Tuo lehdistötilaisuus sisälsi vähäpukeisia sambatanssijoita ja faneiksi muuttuneita toimittajia.
Porina Boltin ympärillä alleviivaa sitä, että jamaikalaisen tähti on noussut aikakautena jona yleisurheilu on kamppaillut dopingskandaalien ja luisuvan kiinnostuksen kanssa.
Boltin edellinen tappio olympiakisoissa tuli Ateenassa 2004, jolloin hän karsiutui 200 metrin alkuerissä ajalla 21,05.
Tuolloin 17-vuotias Bolt oli nuori lupaus jota hidastivat vammat ja löysä harjoitusasenne.
Neljä vuotta myöhemmin Pekingissä hänen valtakautensa alkoi sadalla metrillä, jolla hän murskasi maailmanennätyksen ja kilpailijoiden itseluottamuksen loppujuhlinnasta huolimatta syntyneellä ajalla 9,69.
Tämä on vaikeampaa
Vuosi myöhemmin Berliinin MM-kisoissa Bolt saavutti uransa lakipisteen kellolla mitaten.
Berliinissä syntyneet maailmanennätykset 9,58 sadalla metrillä ja 19,19 kahdellasadalla ovat yhä voimassa.
Riossa Bolt on ilmoittanut tavoittelevansa 200 metrin maailmanennätystä ja 19 sekunnin alitusta, mutta sen syntymiseen ei usko kukaan muu kuin Bolt itse.
Satasella Boltin kovin haastaja on Ateenan 2004 satasen olympiavoittaja Justin Gatlin.
Viime vuonna Pekingin MM-finaalissa Bolt kukisti amerikkalaisen vain yhdellä sadasosasekunnilla.
Bolt ei ole Pekingissä alkaneen valtakautensa aikana ole hävinnyt arvokisojen finaalissa kertaakaan, jos vain on päässyt matkaan.
Daegussa 2011 satasen MM-finaali jäi Boltilta juoksematta vilppilähdön takia.
Bolt täyttää runsaan viikon kuluttua 30.
Hän on vanha mies nuorten miesten lajissa, ja Rion kisat ovat hänen viimeiset olympialaisensa.
Uran viimeiseksi maaliviivaksi Bolt on asettanut ensi vuoden MM-kisat Lontoossa.
Nämä ovat ne olympialaiset jotka erottavat minut muista.
Olen vanhempi ja tämä on vaikeampaa.
Mutta aina kun olen alamaissa, muistutan itseäni: tänä vuonna minun on tehtävä se, Bolt sanoi kolme kuukautta sitten Sports Illustratedin haastattelussa.
Paljastuksia Riosta: kahta urheilijaa epäillään dopingrikkeestä
Kiinan valtiollisen uutistoimiston Xinhuan mukaan kiinalaisuimari Chen Xinyi, 18, on antanut positiivisen dopingnäytteen Rion olympialaisissa.
Kiinalaisuimari Chen Xinyin dopingnäytteestä löytyi jälkiä kielletyistä aineista.
Myös bulgarialaisjuoksija Silvia Danekovaa epäilläään dopingrikkeestä.
Lisäksi kenialainen yleisurheiluvalmentaja passitettiin kotii, koska hän antoi dopingnäytteen urheilijan puolesta.
Silvia Danekova on antanut dopingnäytteen, jossa on merkkejä epo-hormonista.
Hän sijoittui Riossa neljänneksi naisten 100 metrin perhosuinnissa.
Brasilialaislehti Estadaon mukaan kiinalaisuimari on vienyt dopingtapauksensa Urheilun kansainvälisen vetoomustuomioistuimen CAS:n käsiteltäväksi.
Xinhua kertoo, että Xinyin sunnuntaina antamasta näytteestä olisi löytynyt merkkejä hydroklooritiatsidi-nimisestä diureetista.
Riossa on tullut ilmi myös muita dopingepäilyjä.
BBC uutisoi, että bulgarialainen naisestejuoksija Silvia Danekova on antanut dopingnäytteen, jossa on merkkejä epo-hormonista.
Kenia on puolestaan passittanut Riosta yleisurheiluvalmentajan kotiin dopingrikkeen takia.
Kansainvälinen olympiakomitea KOK kertoi torstaina, että kenialainen valmentaja oli tekeytynyt testitilanteessa urheilijaksi ja oli antanut dopingnäytteen tämän puolesta.
Mediatietojen mukaan kyseessä on kenialainen pikajuoksuvalmentaja John Anzrah.
Daily Mailin mukaan hän oli käyttänyt tilanteessa 800 metrin juoksijan Ferguson Rotichin kisapassia.
Phelpsiä ei pysäytä mikään - historiallinen kulta tuli näytöstyyliin
Olympiahistorian menestyksekkäin urheilija, Yhdysvaltain Michael Phelps ui 200 metrin sekauinnissa 22. olympiavoittonsa Riossa.
Michael Phelps on voittanut jo 22 olympiakultaa.
Samalla Phelps saavutti ensimmäisenä uimarina saman lajin olympiakultaa neljänsissä perättäisissä kisoissa.
Phelpsin voittoaika oli 1.54,66.
Japanin Kosuke Hagino sijoittui sekauinnissa toiseksi ennen Kiinan Wang Shunia.
Yritän vain pitää vähän hauskaa, BBC:n olympiauintikommentaattori Helen Skelton nauraa Iltalehden pikahaastattelussa.
Helen Skeltonista (oik.) maanantaina tehty juttu on tämän viikon luetuimpia Iltalehden verkkosivuilla.
Vieressä kommentaattori Rebecca Adlington.
Skelton ei paljon stressaa, jos somessa tai brittilehdistössä on pientä kohinaa hänen paljastavista ja erikoisista asuistaan.
Televisiohan on visuaalinen media, hän painottaa.
Skelton on pukeutunut korkeakorkoisiin kenkiin ja lyhyehköön mekkoon, jossa on varmasti vähintään riittävästi paljastavuutta - ainakin monen konservatiivisen brittikatsojan silmille.
Taka-askeleita ei ole kuitenkaan luvassa.
On tärkeää näyttää hyvältä, ja pienet kohuthan ovat vain hauska asia.
Skelton haluaa varmasti säväyttää ja kenties hätkäyttääkin, mutta hän painottaa, ettei halua olla pääroolissa.
Eihän tässä ole kyse minusta, hän toteaa.
Täällä ollaan katsomassa urheilua, ja fokuksen pitää olla urheilijoissa.
Ei sillä pitäisi olla niin kauheasti väliä, miten minä pukeudun.
Voitko kuvitella, että kohu on yltänyt Suomen asti?
En voi, mutta kaikki mikä kohdistaa huomiota siihen, kuinka kovasti nämä uimarit tekevät hommia ja kuinka isoja uhrauksia he tekevät, on minulle ok, Skelton virnistää.
Tiedätkö mitä?
Se on kohua tyhjästä, jos se tulee (juontajan) pukeutumisesta.
Olen pikkuisen huvittunut, jos tällainen on osunut jonkun tutkaan.
Rion poliisi teki kaksi pidätystä terroriepäilyn takia
Rion poliisi ilmoitti torstaina, että se on pidättänyt kaksi henkilöä terrorismiepäilyn takia.
Poliisi teki pidätykset kisojen turvallisuusvalvonnan yhteydessä.
Poliisi teki samassa yhteydessä viisi muuta pidätystä ja kuulusteli kahta henkilöä ennen näiden vapautusta.
Kaikki epäillyt ovat olleet brasilialaisia.
G1-uutissivuston mukaan terrorismin takia pidätetyt henkilöt kuuluvat samaan ryhmään, jonka jäseniä poliisi pidätti jo heinäkuussa.
Pidätetyillä uskotaan olevan yhteyksiä Isis-äärijärjestöön.
Pidätetyt olivat tiettävästi lietsoneet väkivaltaa sosiaalisessa mediassa.
Väkivaltaan kehottavia viestejä oli levitetty muiden muassa suositussa WhatsApp-palvelussa.
Rion kisojen turvallisuudesta vastaa 85 000 poliisia.
Poliisi räjäytti Riossa epäilyttävän paketin
Espanja ja Nigeria joutuivat aloittamaan Rion koripalloturnauksen alkulohkon ottelunsa tyhjässä hallissa torstaina.
Poliisi löysi epäilyttävän paketin koripalloareenasta ja sulki paikan yleisöltä.
Poliisi päästi yleisön sisään sen jälkeen, kun oli kontrolloidusti räjäyttänyt paketin.
Tämä oli kolmas kerta Rion olympialaisten aikana, kun poliisi on suorittanut kontrolloidun räjäytystehtävän.
Poliisi sulki areenan sieltä löytyneen epäilyttävän paketin vuoksi.
Yleisö pääsi sisään, kun poliisi oli kontrolloidusti räjäyttänyt paketin.
Yleisö ei ennättänyt katsomoon ottelun alkuun mennessä, koska poliisi sulki areenan toviksi hallista löytyneen epäilyttävän paketin takia.
Poliisi räjäytti paketin ja päästi yleisön halliin vasta sen jälkeen.
Paukku herätti kisat uneliaasti aloittaneen Espanjan joukkueen.
Kahdella tappiolla kisat aloittanut Espanja voitti Nigerian pistein 96-87.
Kaksissa edellisissä kisoissa Espanja saavutti hopeaa.
Poliisi suoritti kontrolloidun räjäytystehtävän jo kolmannen kerran Rion kesäkisojen aikana.
Viimeksi poliisi joutui räjäyttämään epäilyttävän löydöksen maantiepyöräilyn maalipaikan läheisyydessä viime lauantaina.
Espanja ja Nigeria aloittivat Rion koripalloturnauksen alkulohkon ottelunsa tyhjien katsomoiden edessä.
Argentiinan daami pukkasi Petäjä-Sireniä - suomalainen pohti protestia
Tuuli Petäjä-Sirenillä oli värikäs kilpailupäivä Riossa.
Tuuli Petäjä-Siren koki kovia torstaina.
Argentiinan daami pukkasi Tuuli Petäjä-Sireniä torstaina Riossa naisten surffauksen päivän avauslähdössä.
Tuulia rikottiin selvästi.
Vastustaja myönsi rikkeen.
Hän jäi kolarin takia jumiin, ja muut karkasivat, Suomen päävalmentaja Joakim Wilenius kertoi.
Urheilija harkitsi pitkään protestia.
Sitä ei sitten kannattanut tehdä, koska se olisi ollut olympiasääntöjen mukaan turha.
Olisi pitänyt pudota veteen, jotta olisin saanut hyvitystä, Petäjä-Siren totesi.
Suomalainen roikkui laudallaan viimeiseen asti, koska ei halunnut joutua Rion likaiseen veteen.
Suomalainen jäi kolarin myötä lähdössään sijalle 27.
Kokonaistilanteessa Lontoon vuoden 2012 olympiahopeamitalisti on kahdeksas.
Kärjen suhteen kolari ei juurikaan vaikuttanut.
Perjantaina on tärkeä päivä, kun on kisataan lähdöt 10-12.
Muokattu 0.39: Ensimmäisestä tiedosta poiketen Petäjä-Siren ei tehnytkään protestia.
7 erikoista asiaa, jotka tieteen mukaan pidentävät ikää
Tiede on tutkinut kaikkea mahdollista maan ja taivaan välillä.
Näiden asioiden on todistettu tuovan lisävuosia henkilön elämään.
Osa asioista on tapoja, jotka suoraan tai välillisestä vaikuttavat henkilön terveyteen niin, että hänen elämänsä pitenee.
Joskus taas asiat, joihin henkilö itse ei voi vaikuttaa, voivat tuoda hänelle lisävuosia.
Tällaisia ovat muun muassa taipumus keskivartalolihavuuteen tai sosiaalinen asema.
Säännöllinen ostoksilla käyminen voi pidentää ikää.
Aina ei tarvitse edes törsätä - pelkkä maitotölkin hakeminen riittää.
Pitkän iän salaisuutta on pyritty selvittämään monin eri tutkimuksin.
Medical Daily esitteli seitsemän kummallisinta tutkimustulosta.
Tieteen mukaan kaikki nämä asiat saattavat tuoda lisää elinvuosia.
Kaljan ja kahvin juominen
Kahvinjuonnin on todettu suojaavan joiltain syöviltä, tyypin 2 diabetekselta sekä Alzheimerin ja Parkinsonin taudeilta.
Harvardin yliopiston tutkimus totesi, että kohtalainen kahvinkulutus on yhteydessä "pienentyneeseen kuoleman riskiin", varsinkin neurologisten tai sydänperäisten sairauksien suhteen.
Alkoholin puolesta puhuvat taas tutkimukset, joiden mukaan kohtuukäyttö - yhdestä kolmeen päiväannosta - saattaa pidentää elämää.
Esimerkiksi eräs havaitsi, että viininjuojat elivät vanhemmiksi kuin ihmiset, jotka eivät juoneet lainkaan.
Säännöllinen hammaslangan käyttö voi pidentää henkilön elämää jopa yli kuudella vuodella, eräs tutkimus kertoo.
Väite perustuu siihen, että tämä estää ientulehduksia.
Ne taas voivat edesauttaa muiden sairauksien puhkeamista muualla ihmisen vartalossa.
Norjassa tehty tutkimus selvitti, kuinka nauraminen vaikutti ihmisen elinikään.
Seitsemän vuotta kestänyt projekti tarkkaili yli 54 000 henkilöä.
He, jotka nauroivat enemmän, olivat yrmympiä henkilöitä 35 prosenttia todennäköisemmin elossa kokeen loputtua.
Seksi, silloin kun sukupuolitaudeilta suojautuminen on huomioitu, on monien tutkimusten mukaan hyväksi terveydelle.
Kaiken lisäksi se voi myös pidentää ikää.
Valitettavasti pelkkä seksin harrastaminen sellaisenaan ei riitä.
Jotta henkilö saisi lisävuosia elämäänsä, hänen tulee myös saada orgasmi.
Liikunnallisuus tuo toki lisävuosia, sitä ei käy kiistäminen.
Pitkän iän saavuttaminen ei kuitenkaan edellytä ehdotonta solakkuutta.
Eräs Oxfordin yliopiston tutkimus nimittäin havaitsi, että naisten, joilla oli iso takapuoli, kolesterolitasot olivat matalammat.
Heidän elimistössään oli myös enemmän omega 3 -rasvahappoja.
Sama tutkimus yhdisti nämä seikat matalampaan kuolleisuuteen.
Oli kyseessä sitten olympialaisissa mitalisijoille päässyt urheilija tai Oscarin voittanut näyttelijä, hän todennäköisemmin elää pidemmälle kuin tavallinen pulliainen.
Moni tutkimus on yrittänyt löytää syyn tähän ilmiöön.
Yksi selitys voi olla, että kunnianhimoinen ihminen todennäköisesti elää tavalla, joka tuo hänen elämäänsä lisävuosia.
Osa tutkijoista taas epäilee, että pitkä ikä taas johtuu henkilön sosiaalisesta statuksesta - joka taas omalta osaltaan mahdollistaa esimerkiksi Nobelin palkinnon kaltaisten tunnustusten tavoittelun.
Yli 65-vuotiaiden ostoskäyttäytymistä selvittävä tutkimus havaitsi, että päivittäin shoppaileva henkilö eli todennäköisesti harvemmin ostoksia tekevää vanhemmaksi.
Tämä johtuu siitä, että konkreettisissa kaupoissa pyöriminen vähentää yksinäisyyttä.
Sen on taas todettu laukaisevan biologisia mekanismeja, jotka saattavat aikaistaa kuolemaa.
Laske siis luottokortti kädestäsi - nettishoppailulla ei näin ollen ole samaa vaikutusta.
Umpihumalainen rattijuoppo suistui päin kuorma-autoa
Varsinais-Suomen Koskella tapahtui perjantai-iltana vakava kuorma-auton ja henkilöauton nokkakolari.
Onnettomuus tapahtui Koskella, Koskentien ja Sorvastontien puolivälissä perjantaina kello 21.00.
Kuorma-auto oli ollut ajamassa Forssan suuntaan, kun vastaan tullut henkilöauto oli ajautunut samalla kaistalle, osuen kuorma-auton oikeaan kulmaan.
Kuorma-auto jäi törmäyksen jälkeen kaistalleen pystyyn, mutta syttyi palamaan.
Kuljettaja onnistui sammuttamaan palon itse.
Henkilöauto suistui ojaan ja siitä eteenpäin ojan yli katolleen.
Henkilöautoa kuljettanut vuonna 1972 syntynyt nainen jäi puristuksiin autoonsa.
Pelastuslaitos irrotti loukkaantuneen kuljettajan autosta, ja hänet kuljetettiin Turun yliopistolliseen keskussairaalaan hoitoon.
Naisen puhalluskokeen tulos oli 2.02 promillea.
Häntä epäillään törkeästä rattijuopumuksesta.
Posti lähetti irtokarkkeja väärään kaupunkiin
Salon K-Citymarketin irtokarkkivalikoimassa oli puutteita, koska posti oli toimittanut osan kuormasta vahingossa Seinäjoelle.
Perniössä asuva Teija Haltia oli torstaina ostamassa irtokarkkeja Salon K-Citymarketista, kun silmiin osui hauska kyltti.
Valitettavasti irtomakeisissa on tuotepuutteita, koska Posti toimitti kuormamme Seinäjoelle!
Saamme lisää kun Posti saa toimitettua kuorman!
Jollei ruuhkaa siis nurmikonleikkuussa, kyltissä luki.
Kauppiaan kettuileva kyltti liittyy siihen, että Posti laajensi viime keväänä palveluitaan koskemaan myös ruohonleikkuuta.
Ruohonleikkuu on Postin tarjonnassa aina elokuun loppuun asti.
Haltian mielestä kyltti oli lähinnä huvittava ja hän päätti jakaa sen sosiaalisessa mediassa.
Päivityksen suosio löi minut ällikällä.
Median edustajatkin ovat soitelleet koko ajan, ja tämän asian herättämä huomio on uskomaton, Haltia ihmettelee.
Perjantai-iltana Haltian päivityksellä oli Facebookissa yli 700 jakoa.
Haltia sai omat suosikkinsa napattua irtokarkkipussiin, vaikka muutama laari olikin tyhjillään.
Postin Yritysten Kuljetuspalvelujen liiketoiminnasta vastaava Jaakko Kaidesoja pahoitteli vahinkoa Ilta-Sanomille.
Taustana on, että viidestä lavasta kolme harhautui eilen väärään paikkaan (Seinäjoki) emmekä enää lähteneet tekemään osatoimitusta (Saloon) kolmella, vaan veimme vasta tänään viisi lavaa, Kaidesoja kertoi Ilta-Sanomille.
Asiasta uutisoi ensimmäisenä Ilta-Sanomat.
Teija Haltia ei närkästynyt kyltistä, koska löysi valikoimasta kaikki omat irtokarkkisuosikkinsa.
Huima laihdutus! 30 kiloa keventynyt Lotta Backlund julkaisi kuvan muutoksestaan
Koomikko-tuottaja on hoikistunut kymmeniä kiloja lapsensa syntymän jälkeen.
Lotta Backlund on laihtunut kymmeniä kiloja elämänmuutoksen seurauksena.
Lotta jakoi perjantaina kuvaparin muutoksestaan Instagramissa.
Keväällä Lotta oli kuntokuurilla ja tähtäsi normaalipainoiseksi.
Lotta Backlund vuonna 2014.
Koomikko, tv-tuottaja Lotta Backlund aloitti laihdutusurakkansa jo vuonna 2009.
Hän on kokonaisvaltaisen elämäntapamuutoksen ja laihtunut pikku hiljaa kolmisenkymmentä kiloa.
Perjantaina Backlund julkaisi huimasta suorituksestaan kuvaparin Instagramissa.
Kuvassa näkyy, kuinka valtavasti Lotta on muuttunut vuosien aikana ulkonäöltään.
Backlundin ennen ja jälkeen -kuvapari on kerännyt useita kiitteleviä kommentteja kanssalaihduttajilta.
Olet kyllä upea.
Samalla matkalla ollaan, motivaatio kova! eräs hehkuttaa.
Piia Koriseva, Lotta Backlund ja Mikael Saarinen olivat mukana Tehdään se nyt -projektissa.
Saan sun kuvista hirveesti voimaa ja intoa, kun itse taivallan samalla matkalla, toinen kertoo.
Keväällä Lotta pudotti viimeisiä kiloja Tehdään se nyt -projektin parissa.
Tuolloin hän kertoi Iltalehdelle haluavansa päästä viimein normaalipainoon, johon oli silloin matkaa kymmenen kiloa.
Kolmen kuukauden kuntokuurin aikana kiloja putosi lopulta viisi.
Loviisassa murhatun naisen perheen toive: Uhrin muistamiset poliisikoirien hyväksi
Viikko sitten Loviisassa murhatun 42-vuotiaan naisen perhe toivoo, että uhria muistettaisiin kukkien ja adressien sijasta lahjoituksella poliisikoiratyön hyväksi.
Sipoon Eläinlääkäriasema on julkaissut Facebook-päivityksen, jossa se välittää uhrin perheen toiveen poliisikoirien hyväksi menevistä lahjoituksista.
Julkaisussa kerrotaan, että uhri oli tehnyt Sipoon Eläinlääkäriasemalla töitä sijaisena sekä suorittanut siellä myös hoitajaharjoittelunsa.
Eläinlääkäriasema muistelee naista koskettavilla sanoilla.
Iloinen, fiksu, huumorintajuinen ja työtä pelkäämätön.
Hyvä Ystävä.
Vieläkään emme voi täysin käsittää, että hän on poissa.
Facebook-päivityksessä on mukana tilinumero, jonne lahjoitukset voi siirtää.
Päivityksessä mainitaan, että lahjoitusrahat menevät kokonaisuudessaan poliisikoirille, ensisijaisesti turvaliivien hankintaan.
Viime perjantaina 42-vuotias loviisalaisnainen joutui murhatuksi omassa kotipihassaan Loviisan Koskenkylässä.
Naisen naapurit ovat sanoneet Iltalehdelle uhrin olleen hyvin eläinrakas.
Hän omisti useita eläimiä, muun muassa hevosen, koiria, kissoja, kanoja ja kukon.
Murhasta epäilty 27-vuotias mies ei tuntenut naista eikä heillä ollut mitään yhteyttä toisiinsa.
Murhaajan jäljityksessä oli mukana poliisikoira Börje, joka haavoittui pidätystilanteessa hengenvaarallisesti.
Börje jäi kuitenkin henkiin ja on toipumassa.
Käräjäoikeus antoi Postille tuomion yhdenvertaisuuslain rikkomisesta
Postilla ei ollut oikeutta pidättää vuokratyöntekijän perehdyttämisestä kieltäytyneen työntekijän palkkaa, arvioi Kanta-Hämeen käräjäoikeus tuomiossaan.
Käräjäoikeus velvoitti Postin maksamaan työntekijälle suurimman osan pidätetystä palkasta ja 2 000 euroa hyvityksenä syrjinnästä.
Tuomion mukaan Posti olisi voinut pidättää perehdyttäjän palkasta vain osan, joka vastasi perehdyttämisen osuutta koko päivän työstä.
Käräjäoikeuden mukaan työntekijä oli asetettu yhdenvertaisuuslain vastaisesti ammattiyhdistystoimintansa perusteella epäedullisempaan asemaan.
Työntekijä oli noudattanut Posti- ja logistiikka-alan unioni PAUn järjestöpäätöstä perehdyttämiskiellosta.
Viime vuoden marraskuun postilakon aikana PAU teki päätöksen, jonka mukaan Postin työntekijät eivät perehdytä lakkoa rikkovia vuokratyöntekijöitä.
Asiasta kertoi ensin Kansan Uutiset.
Turkin palattava ihmisoikeuksia kunnioittavalle tielle
Turkin tulee palata demokraattisen ja ihmisoikeuksia kunnioittavan kehityksen tielle, kirjoittavat pääministeri Juha Sipilä (kesk.) ja ulkoministeri Timo Soini (ps.) vastauksessaan Journalistiliitolle.
Pääministeri Juha Sipilä (kesk) ja ulkoministeri Timo Soini (ps) ovat yhtä mieltä Turkin ihmisoikeustilanteesta.
Journalistiliitto pyysi aiemmin kirjeessään Sipilää ja Soinia ilmaisemaan huolensa Turkin sanan- ja lehdistönvapauden puolesta.
Sipilä ja Soini kertovat Suomen toistuvasti tuoneen Turkille esiin lehdistön- ja sananvapauden tärkeyden.
Putin erotti hallintonsa päällikön - tilalle virolaistaustainen Vaino
Venäjän presidentti Vladimir Putin on erottanut presidentinhallinnon päällikön Sergei Ivanovin, Kreml kertoo.
Tilalle tulee Neuvosto-Viron kommunistijohtaja Karl Vainon pojanpoika Anton Vaino.
Vaino on 44-vuotias entinen diplomaatti, joka on toiminut presidentinhallinnon varapäällikkönä vuodesta 2012.
Vainosta tulee myös Venäjän turvallisuusneuvoston jäsen, uutistoimisto Interfax kertoo.
Vladimir Putin antoi potkut hallintonsa päällikölle.
Putinin tiiviiseen sisäpiiriin kuulunut Ivanov siirtyy Kremlin tiedotteen mukaan ympäristö- ja liikenneasioiden erityistehtäviin.
Putinin mukaan Ivanov oli itse pyytänyt siirtoa toisiin tehtäviin ja ehdottanut Vainoa tilalleen, Russia Today kertoo.
Ivanov työskenteli yhdessä Putinin kanssa Neuvostoliiton aikana KGB:n vakoilussa.
Moni piti Ivanovia mahdollisena Putinin seuraajana vuonna 2008, mutta presidentiksi nousikin Dmitri Medvedev.
Ivanov nimitettiin tehtäväänsä vuonna 2011 ennen Putinin uudelleenvalintaa presidentiksi vuonna 2012.
BBC: ManU:n jättihankinta pelikieltoon - ei nähdä Valioliigan avauksessa
Jalkapallosiirtojen maailmanennätysmiestä ei nähdä kentällä, kun Englannin Valioliiga potkaistaan käyntiin viikonloppuna.
Paul Pogban pelikielto seurasi mukana Englantiin.
Manchester Unitedin jättihankinta Paul Pogba on pelikiellon takia sivussa ManU:n avatessa liigakautensa sunnuntaina Bournemouthia vastaan, kertoi BBC perjantaina.
ManU maksoi Pogbasta italialaisseura Juventukselle brittimedian mukaan 105 miljoonaa euroa.
Englannin jalkapalloliitto FA kuitenkin pitää hänet poissa pelistä, sillä Pogballe jäi Juventuksesta rasitteeksi pelikielto.
Hän sai kaksi varoitusta viime kauden Italian cupissa, ja siitä tulee yhden ottelun pelikielto.
Tuo pelikielto on siirretty Englantiin, FA kertoi BBC:lle.
Pogban seuraava sauma pelata on liigan toisella kierroksella 19. elokuuta, jolloin ManU kohtaa Southamptonin.
Flow'ssa suuruudenhulluus on hyve
Viihtyvyyden tarkat kriteerit ja kunnianhimoiset visiot ovat vakiinnuttaneet Flow Festivalin aseman kansainvälisesti arvostettuna tapahtumana, jota tähdittävät maailman huippuartistit.
Flow Festival alkaa perjantaina Helsingissä.
Festarikävijät ovat tyypillisesti ilmaisseet itseään omaleimaisella pukeutumisella.
Yksi päälavan artisteista on tänä vuonna punk-legenda Iggy Pop.
Flow Festivalin tapahtuma-aluetta stailataan muun muassa tekonurmella ja taideinstallaatioilla.
Meille ei ole koskaan riittänyt, että olisi vain päälava ja kaljateltta, sanoo tapahtuman taiteellinen johtaja Tuomas Kallio.
Helsingin Suvilahdessa tänä viikonloppuna järjestettävä Flow Festival on kasvanut pienestä korttelifestarista kymmenien tuhansien kävijöiden tapahtumaksi.
Menestyksen taustalla on yksinkertainen kysymys: Millaiseen tapahtumaan tekijät itse haluaisivat mennä?
Tapahtumatuotannoissa on aika poikkeavaa, että ajatellaan näin.
Usein tavoite on, että saavutetaan välttämättömyyden taso ja toimitaan viranomaismääräysten mukaisesti, sanoo tapahtuman taiteellinen johtaja Tuomas Kallio.
Hän tiesi viikkoa ennen tapahtumaa, että Flow tulee tänäkin vuonna myymään loppuun.
Tavoitteena on ollut nostaa viime vuoden 70 000 ihmisen kävijämäärää 5 000 hengellä.
Festareilla nähdään tänäkin vuonna joukko kiinnostavia kotimaisia ja ulkomaisia artisteja.
Kävijämäärän kasvu on hyvä asia, koska tekemistä pitää jollakin tavalla rahoittaa.
Toisaalta emme halua kasvaa liikaa, koska jossain vaiheessa massa olisi kuin karjalauma, jota ohjataan valtavissa väylissä.
Sitä emme halua.
Onnistuneen tapahtumaan ideologiaa on 13 vuoden aikana paisuteltu siten, että osittain tekonurmella somistetulla alueella on 130 esiintyjää, taideinstallaatioita sekä lukuisia ravintolapisteitä ja drinkkibaareja.
Päälavan ja pienempien esiintymislavojen lisäksi keikkapaikkana tänä vuonna toimii 15 000 ihmisen teltta.
Kallio myöntää, että tapahtuman voisi toteuttaa yksinkertaisemminkin.
Ehkä olen vähän suuruudenhullu, mutta samalla olemme pystyneet säilyttämään Flow'n hengen.
Jos sen kadottaa, tämä ei ole enää meidän juttu.
Kalliolle suurin ilo ja palkinto tehdystä työstä on, että nykyään suuretkin visiot ovat käytännössä mahdollisia.
Tapahtuman alkuvuosina 2000-luvun puolivälissä toiminta oli hyvin riippuvaista Helsingin kaupungin noin 20 000 euron tuesta.
Viime vuonna Flow'ta pyörittävän osakeyhtiön liikevaihto oli noin kuusi miljoonaa euroa.
Sen avulla voi aikaansaada "kreisejäkin juttuja", kuten tuon 73 metriä leveän teltan rakennuttamisen.
Flow'n kävijät ovat tyypillisesti ilmaisseet itseään omaleimaisella pukeutumisella.
Musiikkitapahtuman rinnalla voidaankin puhua trendikkäiden nuorten aikuisten yhteisöstä.
Tapahtuma ei ole kuitenkaan tietoisesti profiloitunut erityisen muodikkaaksi.
Haluamme erottua ennen kaikkea sisällöllä.
Silti myös muoti-ilmiöt sopivat Flow'n arvomaailmaan: uteliaisuuteen ja haluun vuorovaikuttaa ympäristön kanssa, sanoo Kallio.
Tänä vuonna yksi päälavan artisteista on punkin legenda, 69-vuotias Iggy Pop.
Miehellä on omassa genressään valtava fanijoukko, muttei hän indierockia, pop-musiikkia, räppiä ja soulia yhdistelevällä festivaalilla ole se kaikkein tyypillisin esiintyjä.
Kallion mukaan Iggy buukattiin, koska nyt on todennäköisesti viimeinen kerta, kun tämä nähdään keikalla Suomessa.
Meitä kiinnostaa kaikki, historia ja tulevaisuus.
Ei vain se, mitä kaupallisessa radiossa soitetaan.
Iggyn viimeisin levy on hemmetin hyvä ja hän on tehnyt viime vuosina hemmetin hyviä keikkoja.
Thaimaan turistiparatiisin pommit oli piilotettu kukkaruukkuihin - turistit pakenivat kauhuissaan
Hua Hinissä räjähti paikallista aikaa torstai-iltana kaksi pommia.
Iskussa kuoli ainakin yksi paikallinen nainen ja yli 20 loukkaantui.
Pommit oli kätketty ilmeisesti kukkaruukkuun ja räjäytetty kännyköiden avulla.
Pommit oli sijoitettu kadulle, jonka asiakkaista useimmat ovat ulkomaalaisia.
Ne räjäytettiin samaan aikaan, kun turistit alkoivat lähteä baareista ja palata hotelleihinsa, kertoi poliisin edustaja Samoer Yoosumran CNN:n mukaan.
Vuodesta 1989 Aasiassa asunut villieläinten suojelija Edwin Wiek tviittasi iskuista paljonpuhuvan kuvan.
Jos tviitti ei näy kunnolla, voit katsoa sen tästä.
Hua Hinissä loukkaantuneista ainakin 11 oli ulkomaalaisia turisteja.
Väkeä juoksi vastaani ja sanoi, että pommi on räjähtänyt baarien luona.
Se tapahtui yhdellä suurimmista baarikaduista, kertoi ruotsalaisturisti Emelie Olsson Aftonbladetille.
Seuraavana aamuna paikallista aikaa räjähti kaksi pommia Surat Thanissa.
Ainakin yksi kuoli.
Haavoittuneiden määrä ei ole vielä tiedossa.
Hyvin pian tämän jälkeen suomalaistenkin suosimalla Phuketin saarella räjähti kaksi pommia.
Kukaan ei tiettävästi kuollut.
Samaan aikaan Hua Hinissä tehtiin toinen kaksoispommi-isku.
Ainakin yksi kuoli ja kolme haavoittui.
Lisäksi Trangin kaupungissa räjähti yksi pommi.
Poliisi kertoi löytäneensä Hua Hinistä tiettävästi ainakin yhden pommin, joka ei ollut vielä ehtinyt räjähtää.
Thaimaan viranomaisten mukaan pommi-iskujen takana on todennäköisesti kapinallisia joukkoja, jotka eivät ole tyytyväisiä Thaimaan sotilasjohdon toimiin.
Paikallisten viranomaisten arvioiden mukaan asialla saattavat olla myös rikollisjärjestöt.
Aftonbladetin mukaan poliisi on tarttunut viime aikoina hanakasti ihmiskauppaa käyvien rikollisjärjestöjen toimintaan.
KSML: Tämä osa uusista valmiusjoukoista lähtee sotatilanteessa ensin taisteluun
Akuutissa sotatilanteessa varusmiehiä käsketään taistelutehtäviin vasta usean kuukauden jälkeen sotilasvalan vannomisesta, kertoo Keskisuomalainen.
Lehden haastatteleman Puolustusvoimien koulutuspäällikön, prikaatinkenraali Jukka Sonnisen mukaan esimerkiksi 5,5 kuukautta palvelevista varusmiehistä sotatilanteessa taistelukelpoisia ovat vain he, jotka ovat koulutuksensa loppuvaiheessa.
Koulutuspäällikön mukaan palvelukseen määrätään ensiksi valmiusjoukkoihin kuuluvat reserviläiset.
Yhtään varusmiestä tai reserviläistä ei käsketä tehtävään, johon ei ole annettu vaadittua koulutusta, Sonninen sanoo.
Aiemmin kesällä ilmeni, että Puolustusvoimat ryhtyy kouluttamaan varusmiehiä välittömän valmiuden yksiköihin ensi vuodesta alkaen.
Yksiköitä voidaan tarpeen vaatiessa käyttää sotatoimissa jo varusmieskoulutuksen aikana.
Pamela Tola sai jättikorvaukset hometalosta
Näyttelijä Pamela Tola ja hänen entinen aviomiehensä, toimitusjohtaja Pauli Waroma ovat voittaneet rankan riidan asunnosta, jonka he ostivat Espoosta vuonna 2009.
Kaksikerroksisen erillistalon kauppahinta oli ollut 330 000 euroa.
Kaupanteon jälkeen talossa paljastui kuitenkin vakava kosteusongelma, joka aiheutti terveydelle vaarallista mikrobikasvustoa.
Pariskunta joutui myymään asunnon purkukuntoisena vuonna 2014.
Myyntihinta oli tippunut 132 000 euroon, joten taloudellista tappiota Tolalle ja Waromalle kertyi peräti 198 000 euroa.
Pariskunta vei asian oikeuteen ja vaati siellä myyjältä hinnanalennusta.
Myyjä kiisti vaatimuksen, mutta Tola ja Waroma voittivat jutun sekä käräjä- että hovioikeudessa.
Hovioikeus antoi tuomion asiassa keskiviikkona.
Se piti voimassa käräjäoikeuden tuomion, jolla myyjä määrättiin maksamaan Tolalle ja Waromalle 150 000 euroa hinnanalennusta.
Lisäksi myyjä joutuu korvaamaan pariskunnan oikeudenkäynti- ja selvittelykuluja yhteensä 47 344 euroa.
Oikeus kohtuullisti hinnanalennusta hieman, koska jonkin verran asunnon korjaustarvetta oli ollut ostajilla tiedossa jo asuntokauppaa tehtäessä.
Ilmenneet rakennusvirheet olivat hovioikeuden mukaan kuitenkin olennaisesti vakavampia kuin mitä oli esitetty.
Tola etsi hyväkuntoista kotia
Tola kertoi hovioikeudessa, että pariskunta oli nimenomaan etsinyt hyväkuntoista kotia, koska he eivät halunneet ryhtyä korjaustöihin.
Hänelle oli syntynyt käsitys, että rakennus on peruskorjattu ja hyvässä kunnossa ja ettei kuntotarkastusraportissa mainituista seikoista ole haittaa.
Kuntotarkastusraportissa mainittiin riskeinä ja epäkohtina ilmanvaihto ja se, ettei kalliopintaa pitkin valuvien sade- ja sulamisvesien hallinta ole riittävää.
Keskusteluiden perusteella ei kuitenkaan käynyt ilmi, että kyse olisi ollut mitenkään kiireellisestä asiasta.
Tola ja Waroma jäivät käsitykseen, että kalliolta tulevia sadevesiä pitäisi ehkä muutaman vuoden kuluessa ohjailla hieman.
Kaupat tehtiin lokakuussa 2009.
Muutaman vuoden sisällä ilmeni, että asunnon kosteusongelmat olivat paljon luultua vakavampia.
Vuosina 2012 ja 2013 tehdyissä tarkastuksissa rakennuksessa todettiin mikrobikasvustoa, jotka todistajien mukaan johtuivat sekä kallion sadevesistä että kapillaarisesti nousseesta maakosteudesta.
Länsipuolella taloa mikrobien saastuttamaa ilmaa saattoi tarkastajan arvion mukaan päästä kuistin kautta myös sisätiloihin.
Terveydellisen riskin mahdollistavaa, raja-arvot ylittävää hometta tai hiivaa löytyi sivelynäytteissä kodinhoitohuoneesta, kellarin portaikosta, olohuoneen ikkunaerkkeristä sekä kellarin pesuhuoneesta.
Terassit rakennettiin ilman lupia
Oikeudessa kiisteltiin myös siitä, oliko asuntoa laajennettu rakennusluvan vastaisesti.
Oikeus katsoi, etteivät Tola ja Waroma olleet ennen kaupantekoa tietoisia Espoon kaupungin päätöksestä, jonka mukaan asuntoon oli tehty luvan vastaisia muutoksia.
Muun muassa terassit oli rakennettu, vaikka asianmukaisia lupia ei vielä ollut.
Homeongelmat olivat kuitenkin keskeinen asia oikeudessa.
Hovioikeuden mukaan ostajat saattoivat myyjältä ennen kauppaa saamiensa tietojen perusteella olettaa, että rakennus soveltui asumiseen sellaisenaan ja ettei mittaville korjaustöille ollut lähiaikoina tarvetta.
Tolalla ja Waromalla ei hovioikeuden mielestä ollut erityistä syytä tehdä tavanomaista laajempaa tarkastusta.
Ostajat eivät ole laiminlyöneet selonottovelvollisuuttaan, hovioikeus toteaa tuomiossaan.
Karmiva arkistolöytö: sadattuhannet naiset halusivat synnyttää lapsia natseille - rekisterissä myös suomalaisia
Toimittaja Christopher Andersson kirjoittaa tuoreessa Dagens Nyheterin artikkelissaan, kuinka Yhdysvaltojen Marylandissa sijaitsevassa Kansallisessa arkistossa on mikrofilmeille tallennettu asiakirjoja koskien yhteensä 218 500 naista, jotka kaikki halusivat naimisiin SS-miesten kanssa.
Suurin osa naisista on saksalaisia, mutta mukana on myös yhdysvaltalaisia, ranskalaisia, hollantilaisia ja venäläisiä.
Lisäksi natsimorsiamiksi halusi ainakin 65 tanskalaista, 86 norjalaista ja 14 suomalaista sekä 31 ruotsalaista naista.
Asiakirjat ja rekisterikortit ovat peräisin natsi-Saksassa toimineesta rotuvirastosta.
Rotuvirasto toimi SS-johtaja Heinrich Himmlerin alaisuudessa.
Yksikään SS-mies ei natsi-Saksassa saanut hankkia lapsia ennen kuin hänet oli tutkinut SS-lääkäri.
Sama päti vieläkin suuremmissa määrin naisiin, joiden piti pystyä synnyttämään jopa yli 10 lasta.
Anderssonin mukaan naisille suoritettiin gynekologisia tutkimuksia asian selvittämiseksi.
Rotuvirasto selvitti naisten taustoja muun muassa tutkimalla kirkonkirjoja.
Tarkoituksena oli varmistaa, ettei naisten sukupuussa ollut juutalaisia.
Naisten piti myös olla valmiita luopumaan Ruotsin kansalaisuudestaan sekä antamaan rotuvirastolle käsinkirjoitetut elämänkerrat sekä hyvät suositukset läheisiltä.
Rotuvirasto halusi takeita siitä, että naiset olivat "lapsirakkaita", "säästeliäitä", ja "hyviä kansallissosialisteja", jotka osasivat hyvin saksaa.
Naisia, jotka eivät täyttäneet vaatimuksia, ei hyväksytty SS-miesten morsiamiksi.
Jutussa ei kerrota, miten kävi arkiston asiakirjoista löytyneiden 14 suomalaisnaisen.
SS-johtajat loivat valtion tukeman ohjelman, joka tunnetaan nimellä Lebensborn, vuonna 1936.
Ohjelmassa muun muassa määrättiin, että jokaisen SS-miehen tulisi saada neljä lasta, joko avioliitossa tai sen ulkopuolella.
Lebensborn-kodit huolehtivat avioliiton ulkopuolella syntyneistä lapsista ja heidän äideistään.
Ohjelmaa ei kuitenkaan edistetty kovinkaan aktiivisesti, Yhdysvaltain holokaustimuseon sivuilla kerrotaan.
Sen sijaan natsien väestöpolitiikka keskittyi perheeseen ja avioliittoon.
Valtio kannusti naimisiinmenoa tarjoamalla lainoja ja tuki lapsien saamista.
Saksalaisen äidin kunniaristi myönnettiin naisille, jotka olivat saaneet vähintään neljä lasta.
Natsi-Saksassa "arjalaisten" ja "ei-arjalaisten" väliset avioliitot olivat laissa kiellettyjä, museon sivuilla todetaan.
Petäjä-Siren kuudentena, Nirkko nousi ja putosi
Tapio Nirkko sijoittui kolmanneksi purjehduksen Finnjollien päivän ensimmäisessä lähdössä Rion olympiakisoissa, mutta jäi koko joukon hännänhuipuksi päivän toisessa lähdössä.
Nirkko nousi kokonaistilanteessa kahdeksanneksi viiden lähdön jälkeen, mutta toisen lähdön epäonnistuminen pudotti hänet sijalle 14..
Tuuli Petäjä-Siren taisteli RS:X-luokan päivän lähdöissä sijat 17 ja kolme.
Kokonaistilanteessa Petäjä-Siren on kuudentena.
470-luokassa Joonas ja Niklas Lindgren jäivät päivän avauslähdössä sijalle 23.
Kokonaistilanteessa Lindgrenit ovat sijalla 19.
Jari Sillanpään Satulinna nauhoitettiin parin tunnin yöunilla: "Olin niin kankkusessa"
Jari Sillanpää on kuulunut suomalaisten suosikkiartisteihin jo yli 20 vuoden ajan.
Risteilylaivan baarimikosta vuoden 1995 tangokuninkaaksi, Suomen parhaiten myyneeksi sooloartistiksi sekä tanssilavojen ja festareiden tähdeksi yltänyt Sillanpää jaksaa porskuttaa edelleen ja hän onkin tällä hetkellä hurjassa nosteessa.
Mari Koppisen kirjoittama, suosikkilaulajan elämästä kertova kirja Jari Sillanpää - Paljaana julkaistiin tänään torstaina.
Kirjassa Sillanpää kertoo elämästään ja urastaan niin hyvässä kuin pahassa.
Sillanpään ura nousi totaaliseen nousukiitoon hänen voittaessaan tangokuninkaan kruunun Seinäjoen Tangomarkkinoilla vuonna 1995.
Kisassa Sillanpää lauloi tangoja, mutta hän oli suunnitellut jo silloin vähän erilaista musiikkia itselleen.
1995 keväällä Jukka Kuoppamäki oli säveltänyt Sillanpäälle miehen pyynnöstä tangokappaleen, jonka Kassu Halonen sovitti hieman erilaiseen muotoon.
Satulinna -kappale nousikin yhdeksi Suomen musiikkihistorian suosituimmaksi kappaleeksi.
Kirjassa kerrotaan, että kappaleen äänitys ei kuitenkaan mennyt aivan suunnitelmien mukaan: Sillanpää lauloi sen nauhalle hirveässä krapulassa ja vain parin tunnin yöunien jälkeen.
Meillä oli ollut illalla juhlat.
Olin niin kankkusessa!
Sillanpää muistelee kirjassa.
Valtaiseksi hitiksi nousseen kappaleen taltioinnista ei heti arvaisi, että se on laulettu krapulassa.
Vaikka en ollut fyysisesti parhaimmillani, jälki oli silti hyvää.
Opin, että koko ajan ei ole pakko vaatia itseltään täydellistä ja huippua.
Toinen miehen suosituimpiin kappaleisiin liittyvä sattumus, josta kirjassa kerrotaan, tapahtui lähes parikymmentä vuotta myöhemmin.
Vuonna 2013 Sillanpää erosi silloisesta kumppanistaan ja tapaus päätyi lopulta myös Sinä ansaitset kultaa -kappaleen teksteihin, joka julkaistiin singlenä vuonna 2014.
Kirjassa kerrotaan, että Saara Törmäseltä tilatut laulunsanat eivät olleetkaan sellaiset kuin Sillanpää olisi halunnut.
Sillanpää oli kuvitellut olevansa tekemässä levyä, joka kertoo tositarinaa hänen omasta elämästään, mutta erosta kertovan kappaleen sanat eivät olleetkaan totta, vaan se oli kirjoitettu 7 päivää -lehden uutisen perusteella.
Lehden uutisessa Jarin ja ex-rakkaan eron syyksi kerrottiin Jarin liiallinen juhliminen ja alkoholinkäyttö, mutta Jarin mukaan se oli täyttä puppua eikä pitänyt paikkaansa.
Jari soitteli kirjan mukaan raivoissaan levy-yhtiöön ja kieltäytyi laulamasta kappaletta, mutta päätyi lopulta kuitenkin laulamaan sen - ja hyvä niin.
Kesäkuussa britit yllättivät itsensäkin äänestämällä valtakuntansa ulos EU:sta.
Lopulta 52 prosenttia äänestäjistä puolsi eroa ja 48 prosenttia olisi pysynyt unionissa, vaikka äänestysviikon mielipidemittaukset ennakoivatkin päinvastaista tulosta.
Britannian ekonomistit ja talouden instituutiot olivat lähes yksimielisesti EU:ssa pysymisen kannalla.
Yksikään arvostettu tutkimuslaitos tai yliopisto ei liputtanut eron puolesta, vaikka pari yksittäistä tutkijaa tohti olla eri mieltä ammattikuntansa valtavirran kanssa.
Länsimaisen politiikan perusmantra, USA:n entisen presidentin Bill Clintonin taannoisen vaalikampanjan teemalause "It's the economy, stupid" lensi romukoppaan Britannian Brexit-äänestyksessä.
Ekonomistit järkyttyivät, kun heidän äänensä ei kuulunut.
He järkyttyivät, kun talous ei näyttänytkään olevan politiikan tärkein asia.
Taloudellista kiharakieltä
Centre for Macroeconomics tivaa viimeisimmässä kuukausikyselyssään ammattikunnalta vastauksia Brexit-katastrofiin.
Tyypillisin vastaus on, ettei ekonomisteja kuunneltu, koska tällä kertaa äänestäjät tekivät päätöksen muilla kuin taloudellisilla perusteilla.
Yksi ekonomistien selitys talouden aseman menetykseen on, etteivät ihmiset ymmärrä taloutta.
Monella on edelleenkin kuvitelma, että työpaikkojen määrä on riippumaton työssäkäyvien määrästä, melkein vakio siis.
Jos maahanmuuttaja saa työpaikan, se on oikealta britiltä pois.
Monilla on myös käsitys, että valuutan arvon lasku olisi hyvä asia, koska se edistää vientiteollisuutta.
Ekonomistikunnan mielestä äänestäjät eivät uskoneet taloudellisia argumentteja, koska ekonomistien yksimielisyys ei tullut riittävästi esille.
Heitä kismitti etenkin BBC:n tasapuolisuus, joka antoi yhtä paljon tilaa vain paria prosenttia ekonomistikunnasta edustaville EU-eroa kannattaville taloustieteilijöille kuin ylivoimaiselle enemmistölle.
EU-vihamielistä lehdistöä ei kiinnostanut kertoa, mitä mieltä IFS, IFM, BoE, CEPR ja LSE ja muut talouden mahtikirjainyhdistelmät eron seurauksista ovat.
Nuo kaukaiset kirjainyhdistelmät puhuivat kasvottomasti talouskasvusta, kauppasuhteista, valtionvelasta ja valuutasta.
Ja jos ekonomistien viestejä sekä kuunneltiin että ymmärrettiin, niin niistä ei välitetty, koska ekonomistit edustavat sellaista eliittiä, jonka kanssa äänestäjillä ei omasta mielestään ole yhteisiä etuja.
Ekonomistien kaltaiset suurkaupunkien akateemiset olisivat kyllä pysyneet EU:ssa, mutta pikkukaupungeissa ja maaseudulla viesti ei tehonnut.
Maahanmuuttokin on taloutta
Brexit-äänestyksen ylivoimainen voittoargumentti koski maahanmuuttoa.
Maahanmuuttaja vie työpaikkasi, maahanmuuttaja ruuhkauttaa sairaalasi, maahanmuuttaja käyttää sinua hyväkseen.
Nämä argumentit tepsivät.
Jokaisessa kahvilassa on ulkomaalaisia työntekijöitä.
Kuinka paljon enemmän työpaikkoja briteillä olisikaan, jos he lähtisivät pois?
Jokaisen terveyskeskuksen odotushuoneessa näkee maahanmuuttajia.
Kuinka paljon helpommin britti saisikaan lääkäriaikoja, jos heitä ei olisi?
Jokaisessa koulussa on maahanmuuttajienkin lapsia.
Kuinka paljon helpommin oikean britin lapset saisivatkaan koulupaikan, jos heistä päästäisiin eroon?
Jokaisessa kunnassa asuu ulkomaalaisia.
Kuinka paljon enemmän tilaa alkuasukkailla olisikaan, jos he häipyisivät?
Mielestäni nämä ovat talouskysymyksiä.
Ne koskevat työpaikkoja, asuntoja ja julkisia palveluja.
Ekonomistit eivät kuitenkaan onnistuneet vastaamaan niihin ja jos onnistuivatkin, heidän vastauksensa eivät saaneet näkyvyyttä.
Ekonomistit eivät onnistuneet selittämään, että maahanmuuttajien ansiosta briteillä on entistä enemmän työpaikkoja, vähemmän terveyskeskusjonoja ja enemmän rahaa koulutukseen ja sosiaaliturvaan.
Maahanmuuttajat - ja aivan erityisesti EU-maahanmuuttajat - ovat Britannian julkisen talouden nettomaksajia ja heidän kulutuksensa synnyttää työpaikkoja.
Aberdeenin kiinteistörahasto varautui Brexitiin käteisellä
Yksi rahastoista oli Aberdeen Asset Management, jonka kiinteistösijoituksista vastaa suomalainen Pertti Vanhanen.
Hänen mukaansa Aberdeenissa varauduttiin ajoissa Brexitiin laatimalla A- ja B-suunnitelmat.
Suunnitelma B:hen eli EU-eroa kannattavan leirin voittoon alettiin varautua tarkemmin muutamaa viikkoa ennen äänestystä siltä varalta, että tulos olisi leave.
Huolena oli, että sijoittajat alkaisivat vetää varojaan pois markkinalta.
Kiinteistörahastoilla ei normaalisti ole mittavia likvidejä varoja, mutta nyt ne voisivat olla tarpeen.
Läksimme kasvattamaan käteisvaroja.
Kun Brexit tapahtui 23. päivä, meillä oli 25 prosenttia rahaston sijoituksista käteis- tai likvideissä varoissa, Vanhanen sanoo Aberdeenin ainoasta avoimesta päivittäin noteerattavasti kiinteistörahastosta, jota uutiset koskivat.
Vanhasen mukaan normaalitaso olisi 15-20 prosenttia.
Rahaston arvo oli tuolloin 3,5 miljardia puntaa.
Yhteensä yhtiön rahastojen arvo on noin 20 miljardia puntaa.
Se oli korkein määrä yhdeksässä avoimessa kiinteistörahastossa, Vanhanen sanoo kaikista Britannian kiinteistörahastojen avoimista kiinteistörahastoista.
Hän arvioi, että alhaisin käteismäärä näissä rahastoissa jäi kymmenen prosenttiin tai jopa sen alle.
Kiinteistörahastot siis varautuivat Brexitiin hyvin erilaisin strategioin.
Rahastot sulkivat kaupankäyntiä
Kun EU-eroa kannattava leiri voitti, Eurooppa meni sekaisin.
Kiinteistömarkkinoilla äänestystä seuranneet vajaat kaksi viikkoa olivat kuitenkin varsin rauhalliset, Vanhanen kertoo.
Sitten tapahtui kaksi asiaa, jotka muuttivat tilanteen.
Ensimmäinen oli Englannin keskuspankin pääjohtajan Mark Carneyn puhe, jossa hän arvioi, että Brexit voi olla kaupallisille kiinteistötoimijoille iso riski.
Lisäksi kiinteistörahastoista ensimmäinen, Standard Life, jäädytti kaupankäyntinsä.
Nämä yhdessä ryöpäyttivät tilanteen ja nosti asian Financial Timesin ja BBC:n pääotsikoihin.
Tilannetta verrattiin heti vuosiin 2007 ja 2008, Vanhanen sanoo.
Tämä sai sijoittajat hermostumaan.
Institutionaaliset sijoittajat pysyivät rauhallisempina, mutta yksityiset sijoittajat hermoilivat.
Lumipallo alkoi pyöriä, ja rahasto toisensa jälkeen joutui sulkemaan ovensa.
Aberdeenin tilanne oli hyvä kerättyjen käteisvarojen vuoksi, mutta sekin joutui lopulta jäädyttämään kaupankäyntiään kuudeksi päiväksi.
Vanhasen mukaan he eivät varsinaisesti sulkeneet kaupankäyntiä, vaan muuttivat hinnoittelua alaspäin.
Käytännössä sijoittajille annettiin hänen mukaansa aikaa harkita, kannattaako rahoja nyt vetää paniikissa ulos.
Aberdeenin viesti oli, että jos teidän ei ole nyt pakko ottaa rahojanne ulos, se ei kannata, sillä siitä koituisi tappioita.
Se rauhoitti tilannetta, ja suurin osa perui ilmoituksen.
Sen jälkeen ollut varsin tasaista, ja nyt markkina on ollut pari viikkoa hyvin rauhallinen, Vanhanen kertoo.
Hän huomauttaa, että esimerkiksi Aberdeenin Manner-Eurooppa-rahastoissa ei ole ollut mitään vastaavaa kuohuntaa.
Kyselyitä tuli kuitenkin paljon.
Kohtuuttomasti huomiota kiinteistörahastoille
Vanhasen mielestä kiinteistörahastojen kaupankäyntien sulkemiset saivat kohtuuttoman paljon huomiota.
Avoimet rahastot, joita sulkemiset koskivat, hallitsevat noin neljää prosenttia Britannian kiinteistöistä.
Aberdeenin sulku kesti kuusi päivää, ja yhtiö myi pois alle kymmenen kiinteistöä 80:stä Lontoossa sijaitsevasta kiinteistöstään.
Jotkin muut rahastot ovat yhä kiinni.
Aviva Investors varoitti sijoittajiaan tällä viikolla siitä, että se saattaa pitää rahastonsa kiinni vuoden 2017 puolelle.
Tällä hetkellä ilmassa on epävarmuutta, ja talouden kasvuennusteita on reivattu alaspäin, mutta tilanne ei näytä Aberdeenin kannalta "hurjemmalta".
Suurimmat kysymykset koskevat nyt Britannian kansantalouden tulevaa kehitystä.
Epävarmuudesta huolimatta tilanne on tuonut osalle kiinteistösijoittajista jopa uusia mahdollisuuksia, Vanhanen huomauttaa.
Punnan ja dollarin kurssi on heikoimmillaan 30 vuoteen, minkä lisäksi markkinoilla on 15 prosentin alennusmyynti Brexit-äänestystä edeltävään aikaan nähden.
Dollariostaja voi nyt ostaa saman kiinteistön jopa 30 prosenttia halvemmalla.
Halukkaita ostajia on paljon, Vanhanen sanoo.
Brexit toi miinuksia Lontoon kiinteistömarkkinoille
Kahdelta aamuyöllä tilanne ei näyttänyt vielä kovin kummoiselta.
Mutta neljältä, kun britannialaisen kiinteistörahaston Aberdeen Asset Managementin kiinteistösijoituksista vastaava Pertti Vanhanen heräsi uudestaan katsomaan Brexit-äänestyksen tuloksia, tilanne oli toinen.
Voimasanahan siinä pääsi.
Tajusin, että tämähän menee nyt plan B:n puolelle, Vanhanen sanoo toisessa kodissaan Helsingissä.
Hän suuntasi heti töihin.
Lontoon City oli jo täysin elossa aamuyöstä huolimatta.
Toimistolla normaalisti äänettömiksi säädetyt tv-ruudut tuuttasivat uutisia, ja tavallisesti äänekäs väki hiljentyi täysin kuuntelemaan, kun pääministeri David Cameron astui aamulla kameran eteen kertomaan erostaan.
Kun markkinat aukesivat, näyttöpäätteet vilkkuivat pelkkää punaista.
Se oli sellainen aamu, jota ei olisi koskaan uskonut elävänsä, Vanhanen sanoo.
Ei siksikään, että myllerryksestä huolimatta Aberdeen, yksi Britannian suurimmista kiinteistörahastoista, viimeisteli Brexit-äänestyksen jälkeisenä päivänä eli juhannuksena kaksi kiinteistökauppaa.
Tunnelma oli sekava.
Yhtiössä oli kuitenkin varauduttu vaihtoehtoon hyvin, ja siksi tilanne oli tavallaan rauhallinen, Vanhanen kertoo.
Brexit-äänestys aloitti korjausliikkeen
Äänestystä seurasi myrsky.
Punta romahti, Britannian johto meni vaihtoon.
Markkinoilla alettiin ennakoida rajuja laskuja Britannian ja etenkin Lontoon kiinteistömarkkinoille.
Lontoon toimistotiloihin ennakoitiin jopa 20 prosentin miinuksia tulevina vuosina.
Pian joukko Britannian kiinteistörahastoja alkoi jäädyttää kaupankäyntiään yksi toisensa jälkeen.
Aberdeenkin teki niin kuudeksi päiväksi.
Nyt myräkkä on laantunut, mutta ilmassa jyllää yhä epävarmuus.
Se ei tosin näy viimeisiä kesälomapäiviään tällä viikolla Helsingissä viettäneen Vanhasen kasvoilla.
Hänen mielestään on vielä aivan liian aikaista sanoa paljonkaan siitä, mitä Brexitistä seuraa.
Niin paljon on vielä auki: kuinka ero tapahtuu ja kuinka Skotlanti reagoi tilanteeseen, noin esimerkiksi.
Lontoon kiinteistömarkkinoiden kehityksestä on jo saatu ensitietoja.
Kiinteistöalan palveluyhtiön CBRE:n tiedot hintakehityksestä kattavat noin kolmasosan markkinasta.
Niiden mukaan Lontoon kaikkien kiinteistöjen hinnat laskivat 3,3 prosenttia kesäkuusta heinäkuuhun.
Lontoon Cityn toimistorakennuksissa miinusta kertyi 6,1 prosenttia, Vanhanen luettelee.
Luvut eivät ole niin hirveitä, mutta ne ovat kuukausimuutoksia.
Kuukausittaista indeksiä alettiin julkaista vuonna 1987, ja vain viitenä kuukautena on ollut huonompia lukuja, Vanhanen sanoo.
Kaikki yhtä suuret pudotukset osuivat kriisivuosiin 2007 ja 2008.
Se on kiinnostavaa siksikin, että Brexitiä verrattiin varsin nopeasti Lehmanin kaatumiseen ja Yhdysvaltojen kiinteistömarkkinoilta alkaneeseen globaaliin talouskriisiin.
Vanhasen mielestä vertaus ei ole aivan osuva, sillä nyt kyseessä on Britannian kotikutoinen kriisi.
Tunnelmakin on toinen.
Kiinteistömarkkinoilla ei ole nyt nähty tuon ajan kaltaista paniikkimyyntiä vaan halukkuutta myydä likviditeetin parantamiseksi, Vanhanen sanoo.
Rahoitustakin löytyy normaalisti.
Korjausliike olisi voinut olla edessä joka tapauksessa
Itse asiassa hintojen korjausliike ei ole hänestä ihme - sellainen olisi voinut olla edessä ilman Brexitiäkin.
Aberdeenin arvion mukaan Lontoon ja muiden maailman ykköskaupunkien kiinteistöjen hinnat ovat olleet jo vuosia liian korkealla.
Olemme sanoneet jo kahden vuoden ajan, että City ja etenkin toimistot ovat ylihinnoiteltuja, Vanhanen sanoo.
Pudotus siis alkoi todella korkealta.
Lontoon hinnat ovat kirineet ylöspäin neljästä syystä, Vanhanen listaa.
Britannian talous on kasvanut vahvasti, Lontoon väkiluku samoin.
Toinen iso trendi on, että kiinteistöt ovat viimeinen omistusluokka, joka globalisoituu, Vanhanen sanoo.
Lähi-idästä ja Aasiasta on tullut markkinoille uusia toimijoita, ja yhä useammat instituutiot ja yksityisetkin sijoittajat etsivät kiinteistösijoituskohteita ulkomailta.
Lontoo on tunnettuna kaupunkina helppo kohde.
Lisäksi hintoja on ruokkinut alhainen korkotaso, jonka vuoksi esimerkiksi eläkeyhtiöt ovat joutuneet etsimään tuottoja uusista kohteista.
Tämän päälle lainaa on ollut helposti saatavilla - joskin velkavipua on käytetty Vanhasen mukaan nyt selvästi vähemmän kuin vuoden 2008 kriisiä edeltäneen buumin aikana.
Hajauttakaa, hajauttakaa
Lontoossa hintojen nousu tasautui viime kesänä, Vanhanen kertoo.
Aberdeenkin alkoi keventää omistuksiaan Lontoossa, ja olikin viime vuonna nettomyyjä.
Odotettavissa oli jonkinlainen käänne, ja nyt se tuli.
Mitä tästä eteenpäin?
Se riippuu siitä, että kuinka Britannian kansantalous kehittyy, Vanhanen sanoo.
Paljoa hän ei uskalla tulevaa arvioida, mutta sanoo, että mitään nousupiikkiä tuskin on luvassa.
Tunnelma viittaa siihen, että edessä on laskevaa tai tasaista menoa.
Vanhanen on nähnyt jo useampia liikkeitä ylös ja alas, sillä hän on ollut kiinteistöalalla vuodesta 1988.
Ja yhä hän on optimisti, joka uskoo, että kuopista selvitään työllä.
Jos on valmistautunut riskeihin hyvin, on paremmassa asemassa.
Hän uskoo globaaliin hajauttamiseen.
Jos on sijoittanut yhteen markkinaan, on liikaa sen uhri.
Jos on hajauttanut, riskit on myös hajautettu, Vanhanen sanoo.
S-ryhmä alkaa rekisteröidä ostostietoja aiempaa tarkemmin
Kohta S-ryhmä tietää mitä syöt, sillä kauppakonserni kertoi tänään alkavansa kerätä entistä tarkempaa tietoa kanta-asiakkaidensa ostoksista.
Kun tähän mennessä tietoa on kerätty kuitin loppusummasta, ryhmä alkaa toukokuun alussa haalia sitä myös ostetuista tuotteista.
S-ryhmä tulee tässä Keskon perässä, sillä plussakortilla ostettujen tavaroiden tietoja on kerätty Keskon asiakasrekisteriin jo parin vuoden ajan.
K-Plus Oy:n toimitusjohtajan Ismo Riitalan mukaan ohjelmasta saatu palaute on ollut pääasiassa myönteistä.
Tuotekohtaisia tietoja kerätään asiakkaan suostumuksella ja niitä käytetään luvanvaraisesti markkinointiin.
Tehokkain kanava on sähköposti.
Aika harva asiakas on kieltänyt tuotetietojen käytön, Riitala sanoo Taloussanomille.
Hänen mukaansa Kesko ei aio reagoida S-ryhmän rekisteröintimuutokseen.
Kesko luokittelee kanta-asiakkaansa jo pelkkien ruokaostosten mukaan kymmeneen ryhmään.
Luokitusta päivitetään kuukausittain.
Kanta-asiakkaita luokitellaan myös ostosten lukumäärän ja niihin käytetyn rahamäärän mukaan.
Tietoja käytetään asiakkaalle kohdennettuun markkinointiin.
Tuotekohtaisia ostotietoja kerätään ainoastaan K-ryhmän omista ketjuista.
Yhteistyökumppanit, kuten esimerkiksi Neste Oil eivät tietojaan luovuta.
Lidl Suomella ei ole kanta-asiakasohjelmaa eikä sellaista ole tällä erää suunnitteilla.
Suomen Lähikaupalla on oma Ykkösbonus-kanta-asiakasohjelma, johon voi liittyä Valintataloissa, Siwoissa ja Euromarketeissa.
Emme tällä hetkellä kerää tuote- tai tuoteryhmätasoista tietoa, pysyttäydymme kuitin loppusumman tasolla.
Eli tiedämme missä kaupassa ostokset tehtiin ja minä päivänä sekä asiakkaan kuitin loppusumman.
Emme ole menneet sille tasolle kuin K-ryhmä tai S-ryhmä, sanoo kaupallinen johtaja Anu Ora.
Hänen mukaansa kanta-asiakasohjelmaa on tarkoitus jatkossa uudistaa, mutta Lähikauppa kertoo asiasta myöhemmin.
Ora ei kuitenkaan lupaa, että tuotetietoja alettaisiin rekisteröidä.
Aluksi kokeilu
SOK:n asiakasomistaja- ja asiakasrekisteri on ollut tähänkin asti suhteellisen laaja.
Perustietoihin ovat kuuluneet henkilö- ja osoitetietojen lisäksi myös ammatti, koulutus, asumismuoto sekä lasten syntymävuodet ja aikaisemmat henkilötiedot.
Myös samaan talouteen kuuluvat henkilöt ja heidän roolinsa on rekisteröity.
S-Etukorttiostosta on tallennettu ostopäivä ja -aika, paikka, ostosten loppusumma ja maksutapa.
Lisäksi S-bonuskumppaneiden tiedot on saatu niiden kassajärjestelmistä.
Toukokuun alusta alkaen tuotetason ostotietoja aletaan tallettaa Sokos- ja Emotion-ketjuissa.
Sen sijaan S-marketeissa, Prismoissa, Kodin Terroissa ja ABC-ketjuissa tiedot kirjataan toistaiseksi tuoteryhmätasolla.
Asiakkailta on jo pidemmän aikaa tullut toiveita, että markkinointia voisi kohdistaa tarkemmin, sanoo SOK:n asiakasomistaja- ja partneritoiminnan päällikkö Marjaana Saarikoski.
S-ryhmä sanoo tiedottavansa muutoksesta asiakkailleen.
Nämä voivat kieltää tuotekohtaisten tietojen käytön markkinointiin.
Tiedot kuitenkin tallentuvat kassoilla joka tapauksessa, halusi sitä taikka ei.
Halukas voi tarkistaa talletetut tietonsa S-ryhmän verkkosivuilta.
Esimerkiksi kassat eivät pääse tietoihin käsiksi, painottaa Saarikoski.
Video: Heila-pentu on Tullin uusin koiravahvistus - pennusta tulee ensimmäinen räjähdekoira
Musta labradorinnoutajan pentu nuuhkii tarmokkaasti viittä samanlaista maahan riviin asetettua laatikkoa Helsinki-Vantaan lentoasemalla.
Ei mene kauaakaan, kun se istuu päättäväisesti keskimmäisen laatikon viereen.
Tullitarkastaja Lassi Suntio palkitsee Heila-koiransa leikittämässä sitä sen suosikkilelun kanssa.
Laatikosta, jonka viereen Heila istui, paljastui purkillinen ruutikaasulle tuoksahtavia hylsyjä.
Ruutikaasu on ensimmäinen haju, mitä Heilan kanssa on nyt harjoiteltu, kertoo Suntio, Heila-koiran omistaja.
Turvallisuustilanne ja nettikauppa pääsyyt
Heila on Tullin ensimmäinen aseiden ja räjähdeaineiden etsintään erikoistunut koira ja se sijoitetaan työskentelemään Helsinki-Vantaan lentoasemalle ensi vuonna.
Työtehtävät saattavat viedä Heilan ja Suntion tarpeen tullen myös muillekin rajanylityspaikoille ja satamiin.
Lentoasema tulee kuitenkin olemaan Heilan pääasiallinen työpaikka, koska kansainvälinen turvallisuustilanne on muuttunut Euroopassa tapahtuneiden vakavien terrori-iskujen takia.
Pariisin ja Brysselin iskut aiheuttivat Tullissa toimenpiteitä ja iskujen jälkeen valvontaa on vahvistettu, sanoo Tullin ylitarkastaja Mikko Grönberg.
Toinen pääsyy ase- ja räjähdekoiran kouluttamiseen Tullin tehtäviin ovat Helsinki-Vantaan kautta kulkevat postilähetykset.
Kasvaneen internetkaupan myötä lentoaseman kautta kulkee vuosittain jopa 40 miljoonaa postilähetystä, joiden joukossa saattaa olla ulkomailta tilattuja asetarvikkeita ja räjähdeaineita.
Tulli on tehnyt viime vuosina Helsinki-Vantaan lentoasemalla nettikaupan ostosten, matkustajakoneiden matkatavaroiden ja lentorahdin joukosta noin 300 aseisiin, aseiden osiin, ampumatarvikkeisiin ja räjähdeaineisiin sekä niiden lähtöaineisiin liittyvää löytöä.
Heila tulee työskentelemään eri puolilla Helsinki-Vantaata.
Se tulee tutkimaan kirjattuja matkatavaroita ja postilähetyksiä.
Satamissa siitä on tulevaisuudessa iso hyöty, kun se voi käydä läpi isoja konttialueita ja merkata alueet, jotka vaativat tarkempaa tutkimusta, sanoo Grönberg.
Heilan suorituksen perusteella Tulli arvioi koulutetaanko ase- ja räjähdekoiria lisää tulevaisuudessa.
Grönberg suhtautuu toiveikkaasti ajatukseen.
Koulu Kirkkonummella
Heila-pennun koulutus on Kirkkonummella sijaitsevan Tullin koirakoulun koordinoima.
Suntio käy kouluttautumassa Heilan kanssa myös poliisin ja Puolustusvoimien asiantuntijoiden luona.
Poliisilla on vahvaa kokemusta koirien kouluttamisesta ja Puolustusvoimilla asiantuntemusta räjähdeaineista.
Tulli päättää yhdessä muiden viranomaisten kanssa mitä hajuja Heila opetetaan tunnistamaan.
Heilaa jatkokoulutetaan aina tarpeen mukaan, kertoo Grönberg.
Heilan kollegoita Helsinki-Vantaalla ovat Tullin kuusi huumekoiraa sekä raha- ja huumekoira Massi.
Labradorinnoutaja Heila on valittu kymmenen koiranpennun pentueesta.
Lentokentälle valittavan koiran valintakriteereihin kuuluu reippaus ja metsästysvietti, sekä rauhallisuus, koska koira on tekemisissä aseiden, räjähteiden ja ihmisvirtojen kanssa.
Suntion kotona asuva Heila on tullitarkastajalle läheinen työkaveri, mutta myös perheenjäsen.
Mihinkään ei ilman Heilaa pääse kotona, Suntio naurahtaa.
Hienovaraiset käskyt menevät Heilalle perille kertalaakista.
Ilta-Sanomien kameramies menettää nopealle koiralle kameran mikin suojuksen, mutta Heila palauttaa pehmeältä lelulta näyttävän suojuksen heti "irti"-käskystä.
Työkoirista kova kilpailu
Heilan alkukoulutus valmistuu ensi vuonna.
Edessä on vielä tasokokeita, seuraavaksi lokakuussa, joissa arvioidaan onko koulutus riittävä vaativiin työtehtäviin.
Heilan voi nähdä työtehtävissä Helsinki-Vantaalla ensi vuoden puolella, jos kaikki sujuu suunnitelmien mukaan.
Matkustajat eivät valitettavasti voi tulla silittämään työliivit päällä olevaa koiraa, muistuttaa Suntio.
Yhden työkoiran kustannukset ovat tullille noin 60000-70000 euroa vuodessa.
Niiden työikä on noin seitsemän-kahdeksan vuotta, jopa kymmenen, jonka jälkeen ne jäävät eläkkeelle omistajansa hoiviin.
Työpäivät voivat olla pitkiäkin, kahdeksasta kymmeneen tuntiin, mutta aktiiviset työosuudet kestävät vain kymmenestä minuutista pariin tuntiin.
Työkoirien omistajaksi on Tullissa kova kilpailu.
Heilan omistajaksi haki noin 20-30 Tullin työntekijää.
Onni osui Suntion kohdalle, jolla ei ole aikaisemmin ollut työkoiraa, mutta hänellä on vuosien kokemus koirista sekä valvontatehtävistä Tullissa.
Minivaltio sai ensimmäisen olympiamitalinsa - kansa saa vapaapäivän
Alle miljoonan asukkaan Fidžin olympiakulta rugbyssa arvostetaan maassa niin korkealle, että hallitus on määrännyt elokuun 22. päivän kansalliseksi vapaapäiväksi.
Maan yleisradioyhtiön mukaan Fidžin hallitus vahvisti asian mestaruuden ratkettua.
Vapaapäivä pidetään joukkueen kotiinpaluuta seuraavana päivänä.
Sankarijoukkueelle on kotimaassaan luvassa myös juhlallisuuksia.
Fidžin rugbyjoukkue juhli mestaruutta.
The Guardian kertoo, että maassa seurattiin finaalia pääkaupungissa Suvalla, jossa stadionille oli pystytetty screeni.
Normaalisti vain natiivit fidžiläiset ovat kiinnostuneita rugbysta, mutta tämä peli yhdisti monikulttuurisen yhteisömme.
Jopa kiinalaisravintoloissa katseltiin peliä, kuulin heidän kannustavan, sanoi Fiji Timesin toimittaja Maikele Seru Guardianille.
Draamaa Riossa - suomalaisnostaja pyörtyi hurjan suorituksen jälkeen
Painonnnostaja Milko Tokola onnistui viimeisellä yrityksellään 175 kilosta kovan taistelun jälkeen.
Tokolalla on nostajaksi erikoinen ja hengenvaarallinen ominaisuus.
Rankkojen nostojen aikana tai heti niiden jälkeen hän on monta kertaa pyörtynyt.
Kukaan ei oikein ole osannut sanoa, että miksi.
Tokola sai Riossa työnnöstä tulokseksi 175 kiloa ja tempauksesta 145 kiloa.
Hänen yhteistuloksensa oli 320 kiloa.
Tokola yritti saada työntönsä viimeisellään 175 kiloa, kuten myös toisellaan.
Kolmannella yrityksellä painot nousivat hurjan karjumisen säestämänä.
Kroppa vapisi painojen alla, kunnes tuomaristo hyväksyi noston.
Suomalaisnostajan iloa säesti se, että hän on kärsinyt polviongelmista.
RoPS hankki virolaishyökkääjä Prosan - Veikkausliiga - Ilta-Sanomat
Miesten jalkapalloliigassa pelaava Rovaniemen Palloseura on tehnyt kauden loppuun kestävän sopimuksen virolaishyökkääjä Albert Prosan kanssa.
Etsimme joukkueeseemme kärkipelaajaa, jolla on tehoja ja jonka kynnys tulla Suomeen ja Rovaniemelle on pieni.
Kävimme yli kymmenen pelaaja-agentin kanssa läpi runsaat 50 pelaajaa eri puolilta maailmaa.
Pikkuhiljaa joukosta alkoi erottua hyvänä vaihtoehtona Prosa, RoPSin valmentaja Juha Malinen kertoi tiedotteessa.
Prosa, 25, saapuu RoPSiin tallinnalaisesta Florasta, jossa hän teki 109 ottelussa yhteensä 51 maalia.
Hän on pelannut myös Viron maajoukkueessa.
Prosan on määrä olla RoPSin mukana jo lauantaina Seinäjoella, jossa rovaniemeläiset kohtaavat hallitsevan Suomen mestarin SJK:n.
RoPSille tuli tarvetta uudelle hyökkääjälle, kun viime kauden maalikuningas Aleksandr Kokko siirtyi Australiaan.
Uhkea Moderni Perhe -tähti kohauttaa jälleen: teinitähden shortsit paljastavat lähes kaiken
Moderni Perhe -komediasarjan kilttinä Alex Dunphyna tutuksi tullut Ariel Winter räväyttää jälleen esittelemällä uhkeaa vartaloaan.
Winter kuvattiin Hollywoodissa tällä viikolla minishortseissa, jotka eivät jätä paljoa mielikuvituksen varaan.
Shortsit paljastivat paitsi näyttelijän jalat myös tämän takapuolen.
18-vuotias Winter on viime aikoina herättänyt huomiota muuttamalla tyyliään ja käytöstään huomattavasti rohkeammaksi.
Tähti on poseerannut sosiaalisessa mediassa julkaisemissaan kuvissa erittäin vähissä vaatteissa ja ottanut lukuisia tatuointeja.
Nuoren naisen on myös nähty pukeutuvan erittäin niukkoihin asuihin.
Aikuisuuden kynnyksellä oleva Winter on julkaissut viime aikoina myös useita kuvia itsestään juhlimassa.
Jos kuva ei näy, voit katsoa sen täältä.
Aiemmin tänä kesänä Fox News kysyi asiantuntijoilta, miksi Winter on muuttanut julkisuuskuvaansa niin radikaalisti.
Tällöin PowerwomenTV:n perustaja ja toimitusjohtaja Amy Palmer epäili, että Winterillä on käynnissä "tyypillinen Hollywood-muodonmuutos" lapsitähdestä aikuiseksi.
Hän on ollut televisiossa lähes koko elämänsä ja kasvanut Kardashianeiden aikakaudella.
Hän on oppinut, että mitä enemmän näyttää paljasta pintaa, sitä enemmän julkisuutta ja huomiota Hollywoodissa saa, Palmer sanoo Fox Newsille ja lisää, että täsmälleen sama ilmiö on nähty lukemattomia kertoja ennenkin.
Winter aloitti Moderni Perhe -sarjassa olessaan vasta 11-vuotias.
Näyttelijä on närkästyttänyt osan pitkäaikaisista faneistaan imagomuutoksellaan.
Ei ole vaikea arvata, missä hän on kymmenen vuoden päästä, kun alamäki on nyt jo noin kova, toteaa eräs nainen Winterin Instagramissa.
Osa naisen faneista sen sijaan puolustelee näyttelijää ja kehottaa olemaan välittämättä kritiikistä.
Näytät upealta!
Aivan sama mitä muut sanovat.
Olet inspiraationa monille naisille, hehkuttaa nuori nainen.
Japanilaiset haluavat Pohjoismaista mieluiten Suomeen - turisteja houkutellaan revontulilla: Syksyisin on mahdollista nähdä satumainen mirror aurora
Kampanjan tarkoituksena on houkutella japanilaisia aloittamaan revontulimatkat jo alkusyksystä, Visit Finland kertoo tiedotteessa.
Japanilaisten revontulimatkailun pääkohteina ovat Inari ja Levi.
Revontulet ovat talvimatkailumme valttikortteja, ja ne yhdistetään vahvasti sydäntalveen ja lumisiin maisemiin.
Lapin talvisilla revontulimatkoilla on hyvin kysyntää, mutta yritämme nyt lisätä syksyn matkojen myyntiä.
Harva tietää, että revontulisesonki alkaa jo aikaisesta syksystä ja jatkuu pitkälle kevääseen.
Syksyisin on mahdollista nähdä niin sanottu mirror aurora, jossa järven pinta heijastaa revontulet tehden näystä kaksin kerroin satumaisen, kertoo tiedotteessa Visit Finlandin vt. markkinointipäällikkö Anne Lind.
Visit Finlandin revontulikampanjan pääkohderyhmää ovat varakkaat 25-35-vuotiaat, kaupungissa asuvat japanilaisnaiset, jotka haaveilevat matkailusta ja uusista kokemuksista.
He ovat jo valmiiksi kiinnostuneita Suomesta, sen luonnosta ja designista.
Turisteja houkutellaan Suomeen muun muassa online-mainonnalla.
Aalto-yliopiston sekä Turun ja Tokion yliopistojen tutkijoiden toteuttaman kyselytutkimuksen mukaan Suomella on poikkeuksellisen vahva ja positiivinen maakuva japanilaisten keskuudessa verrattuna muihin Pohjoismaihin.
Japanilaiset kaipaisivat kuitenkin selkeämpiä ainutlaatuisia nähtävyyksiä Suomesta, ja tässä revontulilla on Lindin mukaan valtavaa potentiaalia.
Japanilaismatkailijoiden yöpymiset ovat kasvaneet Suomessa muita Pohjoismaita selvästi enemmän.
Viime vuonna he yöpyivät Suomessa yli tuplasti enemmän kuin Ruotsissa, Tanskassa tai Norjassa.
Japanilaiset ovat Suomen matkailun kannalta kohderyhmänä kiinnostava, sillä he käyttivät yli 80 miljoonaa euroa Suomessa.
Keskimäärin japanilaiset käyttivät Suomessa 183 euroa päivässä, Lind sanoo.
Britannia joutui tyytymään hopeaan rugby-7-kisassa, kun Fidzin mestarijoukkue voitti kultaa
Iso-Britannian vaikuttava menestys seitsemän pelaajan rugby-kisassa katkesi murskaavasti, kun Fidzi voitti sen torstaina Rion Deodoro-stadionilla pelatussa finaalissa luvuin 43–7.
Fidzi antoi mestarien opetuksen pallonkäsittelyssä, siirroissa, sivuharhautuksissa, tukipelissä, juoksulinjoissa ja raa'assa voimassa ja voitti näin kultaa – mikäli oli maalle koko sen historian ensimmäinen olympiamitali.
Tappio merkitsi hopeaa, mikä oli hiukan laihaa suurempi lohtu Britannialle, sillä se oli maan kolmas hopea samana päivänä. He voivat olla ylpeitä menestyksestään olympialajina ensimmäistä kertaa olevassa rugby-7-turnauksessa, jossa joukkue voitti Uuden-Seelannin, Argentiinan ja Etelä-Afrikan.
Etelä-Afrikan Bokseista saatu tiukka voitto luvuin 7–5 semifinaalissa aiemmin samana päivänä saattoi vaikuttaa joukkueeseen kielteisesti finaaleissa.
Tästä huolimatta Fidzin joukkue tässä muodossaan olisi voittanut britit, vaikka 15-henkinen joukkue olisi ollut täysissä voimissaan.
Iso-Britannialle saattaa tuoda lohtua se, että ainakin yksi britti saa huomenna kaulaansa kultamitalin: Fidzin päävalmentaja Ben Ryan, Wimbledonista kotoisin oleva entinen englannin rugby-7-joukkueen valmentaja.
Kokemus on ollut melkoinen Iso-Britannialle.
Kahdeksan vuotta sitten he hävisivät Ryanin valmennuksessa kaikki pelit Adelaide Sevens -turnauksessa.
Riossa he hävisivät vain yhden pelin.
Tappio tekee kipeää, mutta edistys on hätkähdyttävää.
Fidzi aloitti erinomaisesti ja esitteli taklaustaitojaan Isolle-Britannialle kuin huvin vuoksi.
Näytti siltä kuin kapteeni Tom Mitchell joukkueineen olisi törmännyt joukkoon liikkuvia linja-autoja, ja maailmanmestarit nousivat 5–0 johtoon, kun Osea Kolinisau teki syöksyn kulmaan.
Kun kellossa oli neljä minuuttia, Jerry Tuwai teki toisen maalin oikeaan laitaan maalipotkusta.
Tilanne 12–0, ja Iso-Britannia oli tuskin koskenut palloon.
Mitchellin upea taklaus esti järkälemäistä Leone Nakarawaa tekemästä kolmatta maalia, mutta se ei kauaa hidastanut Fidzin menoa.
Kun peliä oli pelattu seitsemän minuuttia, Jasa Veremalua teki maalin oikeaan kulmaan, minkä jälkeen Iso-Britannia oli 17–0 tappiolla.
Nakarawa teki toisen maalin jatkoaloituksesta, jolloin ensimmäisen puoliajan peliaikaa oli vielä yli minuutti jäljellä.
Tämän jälkeen Vatemo Ravouvou syöksyi Iso-Britannian joukkueen entistä voimattomampien taklausten läpi ja syöksyi maalilinjan yli.
Maalipotkun jälkeen avausjakso päättyi tilanteeseen 29–0.
Vaikutti siltä, että fidziläiset ovat kuin syntyneet pelaamaan seitsemän pelaajan rugbya, kun taas britit ovat lajissa vielä oppipojan roolissa.
Mikä pitääkin paljolti paikkansa.
Iso-Britannia teki puoliajalla laajamittaisia muutoksia ja onnistui pidättelemään fidziläisiä kokonaiset neljä minuuttia, mikä ensimmäiseen puoliaikaan verrattuna oli hyvä suoritus, kunnes Josua Tuisova teki maalin fidziläisten erinomaisen joukkuepelin ansiosta.
Dan Norton onnistui kaventamaan tilanteeksi 36–7 tekemällä Iso-Britannialle maalin vasempaan kulmaan, mutta peli oli jo kauan sitten menetetty Etelämeren saaristolaisille, joiden fanit katsomossa lauloivat, heiluttivat lippuja ja tanssivat.
Fidzin puhtaan riemukasta suhtautumista oli vaikea olla ihailematta.
Mata Viliame teki loppusilauksen fidziläisten kakkuun tekemällä maalin vielä viimeisillä hetkillä.
Pilli soi, fidziläiset syleilivät toisiaan ja britit kaatuivat kentälle, täydellisesti murskattuina.
Aikaisemmin päivällä Fidzi oli voittanut Japanin semifinaalissa luvuin 20–5 ja Iso-Britannia oli hivuttautunut Etelä-Afrikan ohi tiukassa semifinaalissa, jossa tasatilanteen ratkaisi Iso-Britannian maalipotku.
Kyle Brown vei Etelä-Afrikan Boksit johtoon ensimmäisellä puoliajalla, mutta Dan Norton ylitti maalilinjan häikäisevällä jalkatyöllään ja syöksyi maalitolppien alta toisella puoliajalla.
Marcus Watson, joka on Englannin 15 pelaajan rugbyjoukkueen pelaajan Anthony Watsonin veli, sinetöi voiton ja lopulta hopeamitalin.
Valmentajan taistelu syöpää vastaan kannusti Helen Gloverin ja Heather Stanningin soutamaan kultaa
Tämän tunnepitoisempi ei voisi kulta näissä kisoissa olla.
Ensimmäisestä vedosta viimeiseen Helen Glover ja Heather Stanning soutivat 220 voittoisalla vedolla historiaan ja löysivät lisätarkoitusta kultaiselle hetkelleen Estacio da Lagoassa.
Vaikka airoissa olivat he kaksi, veneessä kaikui kolmantena valmentaja Robin Williamsin ääni, joka kannusti heidät toiseen peräkkäiseen olympiakultaansa naisten kaksikossa. Tämä tekee heistä ensimmäiset naiset Britannian urheilun historiassa, jotka yltävät vastaavaan saavutukseen.
Heidän ylivoimansa oli kiistaton, voitto oli heille jo 39. peräkkäinen ja jälleen kerran ennätyksellinen.
Se mitä näemme, kaksi loistavaa urheilijaa liitämässä vedenpinnalla kuin joutsenet ikään, ei täysin vastaa menestyksen luonnetta.
Jokaisen soutukullan takana on suuri joukko auttavia käsiä, joista jokainen osaltaan on vienyt kaksikkoa kohti saavutuksia. Avustajista tärkein on kuitenkin valmentaja, jolla 30 kuukautta sitten diagnosoitiin syöpä ja joka ei silloin tiennyt, näkisikö hän tämän päivän.
Williamsin mukaan tilanne tuolloin oli tiukka.
"Minulla oli virtsarakkosyöpä, ja kasvain pystyttiin leikkaamaan pois.
Ilman leikkausta se olisi levinnyt kaikkialle
ja tilanne olisi ollut aika huono.
Se muuttaa hiukan ajatustapaa."
Williams sai diagnoosin joulukuussa 2013.
Kolmikko oli onnekas sen suhteen, että Williams pystyi aloittamaan hoitonsa lajin sesonkiajan ulkopuolella vuoden 2014 alussa, jolloin keskeytys aiheutti mahdollisimman vähän haittaa, jos nyt näin tämänkaltaisissa olosuhteissa voi edes sanoa.
"Tarvitsin rahaa, joten minun oli parannuttava nopeasti.
Se toimi kannustimena.
Olin sairaalassa ja kävelin ympäri osastoa 6, 9 ja 15 metriä kerrallaan, kun he sanoivat, että muutama askel on tarpeeksi.
Siitä se alkaa.
Soutu itsessään on jo matka, mutta tämä teki siitä hiukan suuremman."
Välittömästi voiton jälkeen kaksikon ajatukset olivat Williamsissa, joka oli viettänyt hermostuneen aamun ja puhunut hiukan normaalia enemmän yrittäessään voittaa oman levottomuutensa.
Britannian kuninkaallisen tykistörykmentin kapteeni Stanning, jolla oli takanaan Afganistanin kiertomatka, sanoo: "Tunnetasolla olen ollut tällä viikolla raunioina, mikä on ehkä hiukan äärimmäistä, mutta se merkitsee niin paljon."
"Se vain kertoo, kuinka paljon tämä merkitsee minulle ja kuinka paljon olemme yhdessä Helenin ja Robinin kanssa tehneet töitä.
Viimeiset kolme vuotta Helenin ja Robinin kassa ovat olleet fantastisia.
Ilman Robinia emme olisi mitään, joten mielettömän suuri kiitos hänelle, hän on maailman paras valmentaja.
En olisi voinut toivoa parempaa ihmistä, jonka kanssa treenata, tai parempaa valmentajaa."
Helen Glover ja Heather Stanning eivät ole hävinneet yhtään kilpailua viimeiseen viiteen vuoteen.
Kaksikko on löytänyt ylivoimaisen rytmin, jolle heidän kilpailijansa eivät ole onnistuneet vetämään vertoja.
Jopa viimeisellä 500 metrillä, kun Uuden-Seelannin ja Tanskan kaksikot alkoivat lähestyä, Stanningilla ja Gloverilla oli vielä ylimääräisiä voimavaroja.
"Olimme erittäin paljon kiinni hetkessä.
Helen hoki "Pysy mukana, pysy mukana".
On erittäin tärkeää, ettei ajaudu pois reitiltä."
"Onnistuimme lähdössä hyvin, ja samaan aikaan emme pyrkineet tekemään mitään ihmeellistä.
Emme tavoitelleet tänään taivaita, halusimme vain tehdä hyvän soudun ja voittaa kisan, minkä teimme."
Kaksikko miettii vuoden ennen kuin päättää tulevaisuudestaan.
Glover juhlii ensi kuussa häitään television luonto-ohjelmista tutun Steve Backshallin kanssa
Nyt hän haluaa vain nauttia hetkestä.
"En halunnut sanoa, että tämä oli viimeinen kilpailuni.
Se olisi tuonut liikaa painetta."
"Lontoon jälkeen kesti noin kuusi kuukautta ennen kuin tajusin olevani olympiavoittaja.
Kaikki oli niin uutta, ja olin hyvin stressaantunut.
Tällä kertaa tajuaminen kesti noin neljä minuuttia.
Tämä tuntuu niin paljon paremmalta", hän sanoo.
Islanti vaihtaa Panama-vuotojen ryvettämän hallituksen
Islanti järjestää lokakuussa ennenaikaiset parlamenttivaalit, joita Panama-tietovuotojen raivostuttamat mielenosoittajat vaativat jo keväällä.
Niin sanotut Panama-paperit paljastivat useiden islantilaispoliitikkojen kiertäneen veroja veroparatiisien avulla.
Pääministeri Sigmundur David Gunnlaugssonin erosi skandaalin vuoksi, mutta se ei riittänyt mielenosoittajille.
Hänen seuraajansa Sigurdur Ingi Johannsson lupasi tuolloin järjestää uudet parlamenttivaalit syksyllä.
Vaalipäiväksi on nyt päätetty lokakuun 29.
Analyytikoiden mukaan on vaikea ennustaa, miten paljon kansan viimekeväinen raivo vaikuttaa syksyn vaalitulokseen.
Kesäkuussa presidentinvaaleissa kriittisyys valtaapitäviä kohtaan näkyi selvästi, ja presidentiksi valittiin politiikan ulkopuolelta ehdolle asettunut Gudni Johannesson.
Trump sanoi olleensa sarkastinen väittäessään Obamaa Isisin perustajaksi
Yhdysvaltain republikaanien presidenttiehdokas Donald Trump perui viimeisimpiä kohupuheitaan.
Hän sanoi olleensa sarkastinen väittäessään, että istuva presidentti Barack Obama olisi terroristijärjestö Isisin perustaja ja demokraattiehdokas Hillary Clintonkin osallinen järjestön perustamiseen.
Demokraattipuolue raivostui puheista ja vaati anteeksipyyntöä Trumpilta.
Armeijan ylipäälliköksi ei pitäisi koskaan päästää ketään, joka voi vajota noin alas, Clinton tviittasi.
Etelä-Ranskassa Cannesin pormestari on kieltänyt muslimien suosiman peittävän burkini-uimapuvun käytön uimarannoilla, kertoo muun muassa brittilehti Guardian.
Pormestari David Lisnardin allekirjoittamassa päätöksessä todetaan, että rannoille ja uimaan meneminen on kielletty kaikilta, joilla ei ole hyvää tapaa ja sekularismia kunnioittavaa uimapukua.
Päätöksessä sanotaan myös, että uima-asut, jotka suureellisesti ilmaisevat uskonnollisia kytköksiä, voivat lisätä järjestyshäiriöiden riskiä Ranskassa, joka on ollut terroristihyökkäysten kohteena.
Heinäkuun puolivälissä 85 ihmistä kuoli ja satoja loukkaantui Nizzassa, kun 31-vuotias mies ajoi Ranskan kansallispäivää juhlineeseen väkijoukkoon.
Heinäkuun lopulla kaksi äärijärjestö Isisiin kytkettyä miestä hyökkäsi kirkkoon Pohjois-Ranskassa ja tappoi yli 80-vuotiaan papin.
Oulun seudun uimavesien laatu läpäisi seulan - Pyykösjärvellä sinileväsamentumaa
Oulun seudun virallisilta uimarannoilta otetut vesinäytteet täyttävät uimavedelle asetetut laatuvaatimukset.
Ainoastaan Pyykösjärven uimarannalla on havaittu sinileväsamentumaa.
Oulun seudun ympäristötoimi otti tiistain ja keskiviikon aikana vesinäytteet Oulun seudun alueella sijaitsevilta yhdeksältä EU-rannalta ja 30 muulta yleiseltä uimarannalta.
Meriniemen rantaa lukuun ottamatta kaikkien uimarantojen uimavesien E.coli- ja suolistoperäisten enterokokkibakteerien pitoisuudet alittivat sosiaali- ja terveysministeriön asetuksissa annetut toimenpiderajat.
Meriniemen uimarannan veden E.coli- ja enterokokkipitoisuudet varmistettiin keskiviikkona, jolloin bakteeripitoisuudet olivat laskeneet alle toimenpiderajojen.
Pyykösjärven uimarannalla havaittu sinileväsamentuma ei vielä tee vedestä uintikelvotonta, mutta suotuisissa olosuhteissa tilanne voi muuttua nopeastikin sinileväkukinnaksi, jolloin vedenpintaan muodostuu sinivihreää levämassaa lauttoina.
Ympäristötoimi seuraa tilannetta tihennetyin tarkastuksin.
Jos sinileväsamentuma muuttuu sinileväkukinnaksi, asiasta tiedotetaan erikseen myös uimarannan ilmoitustaululla.
Katso uimavesinäytteiden tulokset täältä.
MTK:n Hakkarainen metsälahjavähennyksestä: Yli 80 prosenttia metsänomistajista ulkopuolella
Metsälahjavähennys on yksi veromuutos valtiovarainministeriön ensi vuoden talousarvioehdotuksessa.
Tuloverolakiin ehdotetaan verovähennystä, joka myönnettäisiin metsätilan sukupolvenvaihdoksen lahjaveron perusteella.
Valtiovarainministeriön esityksessä metsälahjavähennyksellä on neljä tavoitetta: edistää metsätilojen sukupolvenvaihdoksia, nuorentaa metsänomistajien ikärakennetta, kasvattaa metsätilakokoa ja lisätä puun tarjontaa.
Ministeriön tavoitteena on edistää yrittäjämäistä metsätaloutta.
Metsänomistaja tekisi vähennyksen metsätalouden puhtaasta pääomatulosta.
Ylipäätään ajatus siitä, että tehdään tällainen työkalu, jolla edistetään metsätilojen sukupolvenvaihdoksia, on hyvä, kommentoi Maa- ja metsätaloustuottajain keskusliiton (MTK) metsäjohtaja Juha Hakkarainen.
Hakkarainen kuitenkin löytää kritisoitavaa veromuutosesityksestä.
Metsälahjavähennystä esitetään tehtäväksi metsänomistajan puhtaasta pääomatulosta.
Se on pääomatuloa, josta on vähennetty kaikki muut vähennykset pois.
MTK:n ja Hakkaraisen mielestä verovähennyksen vaikuttavuus olisi suurempi, jos vähennyksen voisi tehdä suoraan puun myyntitulosta.
VM:n esityksessä lähdetään siitä, tekemällä vähennys metsätalouden puhtaasta pääomatulosta estetään se, että sen perusteella tulisi metsätalouden pääomatulon tappiota, joka tulisi vähennettäväksi muussa verotuksessa.
Tällainen henkilö saisi verohyödyn, vaikka ei puuta myisikään.
Laskentamalli on turhan monimutkainen.
Keskiverto metsänomistaja ei kykene sitä hahmottamaan, Hakkarainen sanoo.
Lisäksi malli koskee hänen mukaansa vain pientä osaa metsänomistajista.
Metsän tuottoarvoon sidottu verovähennyksen raja on esityksessä 40 000 euroa.
Se on vedetty Hakkaraisen mielestä liian korkealle.
Sellaisenaan se karsii hänen mukaansa 82 prosenttia suomalaisista metsänomistajista pois vähennyksen piiristä.
Mallilla olisi vaikutusta noin 10 prosenttiin metsäomistajakunnasta, hän sanoo.
VM:ssä katsotaan, että raja takaa tilakoon kasvattamisen tavoitetta.
Metsäpolitiikassa metsälahjavähennystä on veivattu Hakkaraisen mukaan vuosikymmeniä.
Sen taustalla on metsänomistajakunnan ikääntyminen.
MTK:n mukaan metsänomistajien keski-ikä on tällä hetkellä yli 60 vuotta, ja metsänomistajista noin puolet on eläkeläisiä.
Voimakas raekuuro yllätti autoilijat Himangalla - kaksi autoa suistui ojaan ja törmäsi toisiinsa
Kalajoen Himangalla sattui erikoinen peräänajo perjantaina aamupäivällä.
Pelastuslaitoksen mukaan kaksi peräkkäin ajanutta autoa suistui ojaan, jonka jälkeen takana tullut törmäsi edellä ajaneen perään.
Päivystävän palomestarin Harri Pyyhtiän mukaan ojaan suistumisen epäillään johtuneen voimakkaasta raekuurosta.
Takana ajaneessa autossa oli kaksi henkilöä, jotka molemmat kuljetettiin sairaalaan hoitoon.
Heidän vammoistaan ei ole tarkempaa tietoa.
Edellä ajaneen auton kuljettaja ei loukkaantunut.
Onnettomuus sattui valtatiellä 8 Himangalta muutaman kilometrin Kalajoelle päin.
Suomalaistutkimus voi auttaa kohentamaan syöpähoitojen tehoa
Turun yliopiston tutkijoiden tuoreet tutkimustulokset voivat auttaa kehittämään syöpähoitoja entistä tehokkaammiksi.
Akatemiaprofessori Johanna Ivaskan tutkimusryhmän tekemät havainnot osoittavat, että syöpäkasvaimen kovuus lisää syövän pahanlaatuisuutta.
Monet ihmisen kudokset, kuten rintakudos, ovat hyvin pehmeitä, ja kudoksen solut kasvavat tavalliseen tapaan tällaisessa ympäristössä.
Ivaskan mukaan syövän kasvu pystyttiin estämään laboratorio-olosuhteissa palauttamalla syöpää ympäröivä kudos vastaamaan normaalia, pehmeää kudosta.
Tulevaisuudessa syövän lääkehoitojen tehoa saatetaan pystyä parantamaan keskittymällä hoidossa syöpäsolujen lisäksi solujen ja ympäröivän kudoksen väliseen vuorovaikutukseen.
Tutkimustulokset on julkaistu 4. elokuuta solubiologian alan arvostetussa Nature Communications -lehdessä.
Muhoksen perhekotisurman puinti jatkuu hovissa, syyttäjä vaatii murhatuomiota myös toiselle tekijälle
Muhoksen perhekotisurman puinti jatkuu hovissa molempien tuomittujen osalta.
Kaksi nuorta miestä tuomittiin kesäkuussa vankeuteen Muhoksella tehdystä perhekotisurmasta.
Toinen sai 8 vuotta 4 kuukautta muun muassa nuorena henkilönä tehdyistä taposta ja törkeästä ryöstöstä.
Toisen tuomio on 12 vuotta vankeutta nuorena henkilönä tehdyistä murhasta ja törkeästä ryöstöstä.
Taposta tuomittu sai tuomion myös törkeästä liikenneturvallisuuden vaarantamisesta nuorena henkilönä ja kulkuneuvon kuljettamisesta oikeudetta nuorena henkilönä.
Käräjäoikeuden tuomiosta valittivat syyttäjä, asianomistajat ja ankaramman tuomion saanut mies.
Syyttäjä vaatii lievemmän rangaistuksen saanutta miestä tuomittavaksi nuorena henkilönä tehdystä murhasta 12 vuoden vankeusrangaistukseen.
Olivat tekohetkellä täydessä ymmärryksessä
Käräjäoikeuden mukaan 17-vuotiaat nuorukaiset surmasivat koulukodin lastensuojeluyksikön ohjaajana työskennelleen miehen viime vuoden heinäkuussa.
Murhatuomion saanut 17-vuotias hyökkäsi tuomion perustelujen mukaan takaapäin olohuoneen sohvalla istuneen ohjaajan kimppuun.
Ohjaaja oli päässyt otteesta irti ja taluttanut nuoren huoneeseensa, jolloin toinen nuorista löi häntä imurinputkella.
Ohjaajaa myös muun muassa kuristettiin johdolla, lyötiin ja potkittiin päähän.
Mielentilatutkimuksen mukaan molemmat tuomitut olivat tekohetkellä täydessä ymmärryksessä.
Oikeuden mukaan nuoret olivat suunnitelleet pakoa perhekodista ainakin edellisestä päivästä lähtien.
Jäähai on maailman pitkäikäisin selkärankainen, lisääntyy vasta 156-vuotiaana
Maailman pisimpään eläväksi selkärankaiseksi on varmistunut jäähai, kertoo Science-lehdessä julkaistu tutkimus.
Atlantin pohjoisosissa kuten Grönlannin ympärillä uiskenteleva jäähai eli holkeri voi elää jopa 400-vuotiaaksi.
Naaras lisääntyy vasta 156-vuotiaana.
Jäähain elinikää lisää se, että se kasvaa vain senttimetrin vuodessa.
Ainoastaan erään simpukkalajin tiedetään elävän jäähaita pidempään.
Tutkijat saivat iän selville radiohiiliajoituksella.
1950-luvulla tehtyjen ydinkokeiden takia joissakin haissa oli radioaktiivisia jäämiä.
Niiden perusteella tutkijat pystyivät arvioimaan haiden ikää.
Vanhimman iäksi arvioitiin 392 vuotta - tosin heitto suuntaan tai toiseen voi olla jopa 120 vuotta.
Donald Trump talousviisaana - Kansan Uutiset
Donald Trumpin Amerikka ei muuta maailmaa tarvitse.
Jopa kolmannes valtion kaikista verotuloista jäisi saamatta, jos Donald Trumpin ajama muutos yritysveroon toteutetaan.
Verotulot vähenisivät myös erityisesti kaikkein rikkaimpia hyödyttävien verohelpotusten myötä.
Trump kuvasi vero-ohjelmaansa vallankumoukselliseksi esitellessään sitä maanantaina Detroitissa.
Yritysvero laskisi 35 prosentista 15 prosenttiin.
Keräämättä jäisi todella huikea summa, 1 000 miljardia dollaria vuodessa.
Ylin tuloveroprosentti on nyt 39,6, Trumpin esittämän alennuksen jälkeen 33.
Perintöverosta luovuttaisiin kokonaan.
Trump syytti valtiota elinkeinoelämän liiasta sääntelystä ja pienyritysten ajamisesta konkurssiin.
Hätiköiden päätetyt ympäristönormit on pantava uusiksi ja energia-alan säätely purettava.
Barack Obaman terveydenhuoltouudistus on otettava uuteen käsittelyyn.
Hallintoon on nimitettävä "asiantuntijoita byrokraattien sijaan".
"Tuhoisa" kauppapolitiikka on Trumpin mukaan Yhdysvaltojen ongelmien suurimpia syitä.
Vapaakauppasopimuksista sanouduttaisiin irti.
Tuonnille Kiinasta mätkäistäisiin 45 prosentin ja Meksikosta 35 prosentin rangaistusvero.
Tarjoamme uuden tulevaisuuden.
Amerikkalaisuus, ei globaalisuus, on uskontunnustuksemme, Trump julisti.
Donald Trumpin Amerikka ei muuta maailmaa tarvitse:
Amerikkalaiset autot tulevat ajamaan kaduilla, amerikkalaiset lentokoneet yhdistämään kaupunkeja, amerikkalaiset laivat valvomaan merillä, amerikkalainen teräs nostamaan kaikkialla maassa uusia pilvenpiirtäjiä.
Tavoistaan poiketen Trump luki uskollisesti läpi avustajien kirjoittaman puheen, siitäkin huolimatta, että hyvin organisoidut protestit keskeyttivät sen 14 kertaa.
Ekonomistit - myös republikaaneja lähellä olevat - näkevät Trumpin ohjelman vievän Yhdysvallat syvään taloudelliseen taantumaan.
Hillary Clinton julkisti oman ohjelmansa aikaisin perjantaina Suomen aikaa.
Hyökyaalto menneisyydestä - Kansan Uutiset
Meri myllertää kohtalokkaasti, mutta varsinainen hyökyaalto iskee keskellä Madridin katuvilinää - tilinteko menneisyyden kanssa voi alkaa.
Siinä tiivistetysti Pedro Almodóvarin uutuuden tarinan ydin.
Almodovarin edellinen ohjaustyö Matkarakastajat (2013) oli pikkuhauska ja ronskinpuoleinen satiirinen komedia, sitä edeltävä Iho jossa elän (2011) espanjalaistaiturin uran huippuja.
Tasollisesti Julieta (2016) sijoittuu jonnekin noiden kahden teoksen väliin.
Se on sovinnaisen seesteinen rakkaus-, ihmissuhde- ja perhedraama, jonka keskiössä on äidin ja tyttären suhde.
Tarina on simppeli ja nähdään paljolti pitkänä takaumana.
Elämä vaikuttaa olevan mallillaan keski-ikäisen nimihenkilön (Emma Suarez) kohdalla, mutta sitten kaikki uhkaa luhistua.
Satunnaisen kohtaamisen jälkimainingeissa uusi miesystävä (Dario Grandinetti) saa olla ihmeissään aina elokuvan loppumetreille saakka.
Takauman ja pitkän kirjeen muodossa Julieta kertaa elämänsä vaiheita aikuiseksi kasvaneelle tyttärelleen.
Hän aloittaa ajasta ennen tyttären syntymää, hetkistä, jolloin tapasi tämän tulevan isän (Daniel Grao).
Samalla toiseen naispääosaan nousee Julietaa nuorena opettajana esittävä Adraina Ugarte, tv-tuttu sarjasta Ommelten välinen aika (2013-2014).
Julietan ikääntyminen on hoidettu tavalla, jota voi pitää kökkönä, mutta itse sanoisin, että aika veikeästi ja sananmukaisesti kertapyyhkäisyllä.
Almodóvar-filmeille usein niin tunnusomaiseen räiskyvyyteen aina huumoria myöten Julietassa on reilu etäisyys.
Se on tasavahvasti näytelty, hillitty, paikka paikoin hyvää musiikkia sisältävä ja varsin surumielinen elokuva, jossa sellaisena on aineksia elegiaan.
Sen sijaan espanjalaisohjaajalle tyypillinen visuaalinen värikylläisyys on tallella ja siten, että se alkaa pistää pikku hiljaa silmään enemmänkin puhtaana muotoseikkana kuin toimivana draamallisena tehokeinona.
Elokuvan henkilöitä koettelevat sairaudet, kuolemat tai muuten vain äkilliset menetykset, mutta pinta pysyy yhtä koreana.
Tämä pätee erityisesti puvustukseen: nimihenkilön tapauksessa asut vaihtuvat kohtauksesta toiseen, ja sama pätee näyttäviin korviksiin.
Almodóvar on näissä asioissa tarkka, mutta pääasia eli kulloisenkin kohtauksen viritelmät ei tästä erityisemmin kohene.
Mekaanisesti toistuessaan vaikutelma on ulkokohtainen ja vähän hengetön.
Almodóvar on tehnyt käsikirjoituksen kirjallisuuden Nobelilla 2013 palkitun kanadalaisen Alice Munron kolmen novellin pohjalta.
Novellit on julkaistu teoksessa Karkulainen: Kertomuksia.
Almodóvar on panostanut dialogiin, tuloksena on hieman tasapaksun kirjallinen kirjallisuusfilmatisointi.
Aineksia olisi ollut emotionaalisesti verrattomasti jykevämpäänkin draamaan, sen verran isoja asioita - etenkin kalvava syyllisyys - leffan tematiikka käsittelee.
Ohjaus ja käsikirjoitus: Pedro Almodóvar.
Perustuu Alice Munron kolmeen novelliin.
Pääosissa: Emma Suarez, Adriana Ugarte, Rossy de Palma, Daniel Grao, Dario Grandinetti.
Elokuvan ensi-ilta on 12.8.
Hallitus yrittää vaalikikkaa - Kansan Uutiset
Uusia leikkauksia ei tehdä, hokevat ministerit, jotta perussuomalaiset eivät romahtaisi totaalisesti.
Keväällä päätettyjä leikkauksia kuitenkin tehdään roppakaupalla.
Uusia leikkauksia ei tule.
Jo päätetyt neljän miljardin säästöt riittävät.
Näin vakuuttavat pääministeri Juha Sipilä (kesk.) ja valtiovarainministeri Petteri Orpo (kok.) budjettiriihen alla.
Pitää paikkansa siinä mielessä, että VM:n esityksessä ei ole uusia leikkauksia, koska sosiaaliturvan leikkauksista päätettiin jo kevään kehysriihessä.
Lapsilisää, kansaneläkettä, työttömyyden perusturvaa ja lähes kaikkia muitakin kansaneläkeindeksiin sidottuja etuisuuksia leikataan 0,85 prosenttia.
Ansiosidonnaisen työttömyysturvan kesto lyhenee 500 päivästä 400:aan.
Koulutusleikkaukset jatkuvat.
Kuntavaalit kummittelevat
Miksi ministerit korostavat niin hanakasti juuri sitä, että näiden päälle ei tehdä uusia leikkauksia?
Koska ensi vuosi on vaalivuosi.
Kuntavaalit pidetään huhtikuussa ja ne ovat vaalikauden tärkein kuumemittari, eivät gallupit.
Ennenkin on nähty, että hallituspuolueiden eri suuntiin vievä kuntavaalitulos pilaa hallituksen tunnelman pitkäksi aikaa.
Gallupit kuitenkin kertovat, että hallituspuolue perussuomalaisia odottaa rökäletappio, vaikka sen edellisten vaalien tulos oli eduskuntavaaleihin verrattuna vaatimaton 12,3 prosenttia.
Perussuomalaiset sai neljä vuotta sitten 752 uutta valtuutettua, joista suurelle osalle ensi keväänä realisoituu oikeistohallituksessa vaikuttamisen hinta.
Kolmen suunnilleen yhtä suuren puolueen hallituksen elämänlanka on sen varassa, että perussuomalaisten kantti kestää.
Nyt se ei ole kestänyt, vaan yli puolet puoluetta äänestäneistä sai tarpeekseen hallituspolitiikasta jo ensimmäisen vuoden aikana.
Ensimmäiset merkit myös puolueen eduskuntaryhmän käymistilasta ovat tulleet pintaan.
Uusia leikkauksia ei tule -retoriikalla ensinnäkin hämärretään sitä tosiasiaa, että ensi vuonna niitä tehdään rajusti ja toiseksi yritetään pehmentää perussuomalaisia odottavaa iskua.
Suurleikkaukset vuonna 2018?
Vuoden kuluttua kaikki on todennäköisesti toisin - jos Sipilän hallitus on edelleen pystyssä.
Hallitus on asettanut tavoitteekseen velkaantumisen taittumisen tällä vaalikaudella, mutta Petteri Orpon budjettiesityksessä velkaa otetaan ensi vuonna 5,9 miljardia euroa eli enemmän kuin tänä vuonna.
Kuntavaalien jälkeen hallituksella on kaksi vaihtoehtoa.
Ensimmäinen on nostaa kädet pystyyn jo vaalikauden puolivälissä ja myöntää, ettei hallitus pysty noudattamaan omaa ohjelmaansa: velkaantuminen ei taitu eikä edes hidastu.
Toinen on pitää kiinni ohjelmasta.
Se tarkoittaa entisten päälle uusia vieläkin kovempia leikkauksia vuoden 2017 budjettiriihessä.
Budjetti runnottaisiin ainakin lähelle tasapainoa vuoden 2018 aikana ja sitten keväällä otetaan eduskuntavaaleissa vastaan se, mitä tulee.
Näillä toimilla velkaantuminen ei taitu
On täysin selvää, että nykyisillä toimilla velkaantuminen ei taitu, vaikka Juha Sipilä kuinka yrittää lietsoa positiivista tunnelmaa.
Valtiosihteeri Martti Hetemäen budjetin tiedostustilaisuudessa esittelemät käyrät todistavat sen vastaansanomattomasti:
Maailmantalouden kasvuennusteet ovat toistuvasti osoittautuneet ylioptimistisiksi eli vetoapua kansainvälisestä taloudesta ei tule.
Suomen kansantalous ei ole juuri noussut vuonna 2008 koetun romahduksen jälkeen paitsi väliaikaisesti 2010-luvun alussa harjoitetun elvytyspolitiikan aikana.
Työttömyys on tällä vuosikymmenellä lisääntynyt 35 prosenttia ja pitkittynyt keskimäärin 34:stä 54 viikkoon.
Työttömyys maksaa nyt kolme miljardia euroa vuodessa enemmän kuin vuonna 2008.
Hetemäen esittelemillä käyrillä julkisyhteisöjen velka, joka ylitti 60 prosentin rajan vuonna 2014, nousee ensi vuosikymmenen puolivälissä 70 prosenttiin.
Mikä on vastuullista?
Keväällä 2015 vasemmistoliiton esittämä velkaelvytys torjuttiin, koska sitä pidettiin vastuuttomana.
Ensi vuonna työttömyyden ylläpito maksaa noin kuusi miljardia euroa, joka katetaan käytännössä kokonaan uutta velkaa ottamalla.
Tämä on keskustan, kokoomuksen ja perussuomalaisten käsitys siitä, mikä on vastuullista.
Kysely: Kunnille halutaan jättää paljon tehtäviä
Kolme neljästä katsoo, että lasten päivähoidon, nuorisotyön ja liikunnan järjestäminen kuuluvat kunnan vastuulle, käy ilmi KAKS - Kunnallisalan kehittämissäätiön tutkimuksesta.
Selvä enemmistö kansasta vierittää vastuun yksittäiselle kunnalle myös kirjastoista, kulttuurista, kansalaisopistoista, rakennusvalvonnasta, lukiokoulutuksesta sekä jätehuollosta.
Maakunnan vastuulle puolestaan halutaan selvimmin maakuntakaavoitus, erikoissairaanhoito, ammatillinen koulutus, ammattikorkeakoulut ja kehitysvammaisten laitoshoito.
Mitään kuntien järjestysvastuulla olevista tehtävistä ei haluta siirtää valtiolle.
Alaikäinen rattijuoppo juoksi takaa-ajon päätteeksi poliisia karkuun
Joensuulainen 16-vuotias moottoripyöräilijä ajoi poliisipartiota karkuun Joensuussa Ilomantsintiellä perjantaiyönä puoli yhden aikaan.
Poliisipartio yritti pysäyttää ilman valoja ajanutta moottoripyörää, mutta nuori mies lähti ajamaan poliisia karkuun reilua ylinopeutta.
Takaa-ajo jatkui Sonkajanrannantielle, josta edelleen Sorronahontielle ja pienemmälle metsätielle, jossa moottoripyörä ajautui ulos tieltä.
Vielä tämän jälkeen nuori mies lähti juosten karkuun, mutta nopeajalkaisempi poliisi juoksi karkurin kiinni.
Kuljettajalle tehty puhalluskoe osoitti 0,75 promillea.
Hänellä ei ollut myöskään ajokorttia, joka olisi oikeuttanut moottoripyörällä ajamisen.
Tapausta tutkitaan muun muassa törkeänä liikenneturvallisuuden vaarantamisena.
Kivilastissa ollut rekka kaatui ojaan
Kivilastissa ollut rekka kaatui ojaan Polvijärvellä Kaavintiellä torstai-iltana kello 21.15 aikaan.
Rekka oli ajautunut vasemmalle kaartuvassa mutkassa ulos tieltä ja kaatunut kyljelleen ojaan.
Pelastuslaitos nosti loukkaantuneen kuljettajan pois kaatuneesta rekasta yläpuolelle jääneen oven kautta yhdessä pelastushelikopterin henkilöstön ja ensihoitajien kanssa.
Ajoneuvon nostaminen jäi auton omistajan tehtäväksi.
Kaatuneesta rekasta valui tielle hydrauliöljyä jonka pelastuslaitos imeytti turpeeseen.
Poliisi tutkii onnettomuuden syytä.
Iäkäs nainen katosi iltapäivällä Ilmajoella
87-vuotias nainen on ollut iltapäivästä asti kateissa Ilmajoen Lahdenkylässä Etelä-Pohjanmaalla.
Poliisi etsii noin 165 senttimetriä pitkää, hoikkaa ja hyväryhtistä naista, jolla on valkoiset leuan alle ulottuvat hiukset.
Havainnot ja vihjeet kadonneen liikkeistä pyydetään soittamaan Pohjanmaan tilannekeskuksen vihjenumeroon 0295440513.
Suuronnettomuuden ainekset ilmassa - katso kuvagalleria Parafestin tuhoista
Parafest-festivaalien teltat kaatanut syöksyvirtaus aiheutti mittavat tuhot.
Joensuun Parafestyhdistyksen puheenjohtaja Arto Pippuri arvioi, että festivaali pääsee taloudellisesti jaloilleen, ja tapahtuma voidaan järjestää myös ensi vuonna.
Parafestin viimeinen esiintyjä Kalle Salonen esiintyi perjantai-illan päätteeksi torilavalla.
Lauantaina ohjelma jatkuu kaupunginteatterin tiloissa pidettävillä esityksillä kello 13 alkaen.
Taidekeskus Ahjossa on Parafest-näyttely kello 13-15.
Ohjelma järjestetään suunnitellusti.
Syöksyvirtaus syntyy ukkospilvessä, kun sadevesi ja sen paino käynnistävät laskevan ilmavirtauksen.
Ukkospilven veden olomuodon muutokset sitovat lämpöä, ja näin ollen laskeva ilmamassa viilenee ja sen vauhti kohti maata kiihtyy.
Ilmatieteen laitokselta kerrotaan, että syöksyvirtauksia esiintyy Suomessa useita kesän aikana.
Syöksyvirtausten reittiä on vaikea ennustaa.
Syöksyvirtaus iski Parafestin tapahtumapaikkana olleelle Joensuun taidemuseon takapihalle perjantaina iltapäivällä ennen viittä.
Kolme telttaa kaatui kumoon, teltoissa oli yhteensä noin 200 ihmistä.
Onnettomuudessa loukkasi itsensä lievästi neljä henkilöä.
Joukossa oli yksi lapsi, joka kuljetettiin lievästi loukkaantuneena jatkohoitoon.
Ilmansaasteet vanhentavat lontoolaisia
Tutkimuksen mukaan lontoolaisten iho vanhenee tavallista nopeammin.
Syynä ihon ikääntymiseen ovat ilmansaasteet.
Brittitutkimuksesta kertoo Evening Standard.
Brittiläinen ihonhoitoyritys Caci analysoi Lontoon ilman myrkyllisimmät pienhiukkaset ja niiden vaikutukset ihoon.
Tulokset osoittavat, että monen eläkeikäisen lontoolaisen iho on kaksi ja puoli vuotta vanhempi kuin vaikkapa maaseudulla asuttavan ikätoverin.
Ihoa vanhentavat pienhiukkaset ovat erittäin hienoa pölysaastetta, joka on lähtöisin liikenteen polttoaineista.
Samat hiukkaset aiheuttavat myös hengityselinsairauksia, joihin kuolee Evening Standardin mukaan lähes 9 500 lontoolaista joka vuosi.
Tutkimuksissa on havaittu, että hiukkaset ovat tarpeeksi pieniä läpäistäkseen ihon uloimman kerroksen.
Cacin tutkimuksessa havaittiin, että varhainen vanheneminen on riski varsinkin niille lontoolaisille, jotka kulkevat työmatkansa kävellen ruuhkaisten katujen läheisyydessä.
Lontoon asukkaat voivat yrittää suojautua ilmansaasteilta esimerkiksi erilaisilla naamioilla, mutta käytännöllisemmäksi ratkaisuksi suositellaan säännöllistä ihon puhdistamista.
Traktorin jarrut pettivät - tönäisi edessä seisonutta miestä
Mies oli siirrellyt pihapiirissään kiviä traktorilla.
Kun hän oli noussut traktorista pois ja mennyt käymään sen edessä, traktorin jarrut pettivät ja traktori valui miehen päälle.
Mies ei jäänyt sen alle, mutta traktori ehti kuitenkin tönäistä miestä sen verran, että hänet kuljetettiin keskussairaalaan jatkotutkimuksiin vakavasti loukkaantuneena.
Traktori ei ehtinyt valua pidemmälle, sillä se törmäsi edessä olleisiin kiviin.
Riento uusin voimin tulevaan kauteen
Lentopallon Mestaruusliigassa pelaava joensuulainen Liiga-Riento lähtee lokakuussa käynnistyvään sarjaan paremmista lähtökohdista kuin miesmuistiin.
Joukkue on ollut kasassa jo pian kolme viikkoa.
Yhteinen sävel löytyy varmuudella paremmin kuin edellisinä kausina, jolloin sarjan alut ovat olleet Riennolle synkkiä.
Riennon päävalmentajana jatkava Jani Säisä kehuu uutta joukkuetta yritteliääksi ja yhtenäiseksi.
Ulkomaalaiskolmikosta keskitorjuja Fred Musoni aloittaa Riennossa toisen kautensa.
Uudet kasvot ovat 23-vuotiaat Murangwa Nelson sekä Hiago Garchet.
Ruandan maajoukkueessa esiintynyt Nelson on 205-senttinen hakkuri.
Garchet on vastaavasti passari, brasilialaisella on mittaa 198 senttiä.
Josban, Katajan ja Jokipoikien kautta USA:n maajoukkueeseen
Anne Jumppanen on pelannut lähes kaikissa salibandyn MM-kisoissa vuodesta 2003 alkaen.
Nyt Tampereella ovat menossa jo kuudennet kisat, vain 2013 jäi väliin Kanadan oltua parempi Pohjois-Amerikan karsinnoissa.
Olin Turussa töissä ja pelaamassa sikäläisessä naisten seurassa, kun huomasin ilmoituksen.
USA oli perustamassa salibandyn maajoukkuetta.
Kiinnostuin ja tässä sitä nyt ollaan, Jumppanen, 48, sanoo.
Jumppanen syntyi vuonna 1967 lähellä New Yorkia Elizabethin kaupungissa.
Perhe muutti Helsinkiin tytön ollessa vuoden vanha.
Vuonna 1987 Jumppanen pääsi Joensuun yliopistoon opiskelemaan tietojenkäsittelyä.
Kun tulin Joensuuhun, niin sellaista lajia ei vielä SM-tasolla pelattu kuin salibandy.
Sählyä pelattiin yliopistossa.
Pelasin Katajassa koripalloa ja myöhemmin Jokipojissa jääkiekkoa SM-sarjassa, Jumppanen muistaa.
Jumppanen pelasi yliopiston seurassa salibandyn SM-sarjaa kauden 1991-92, seuraavat kolme kautta kului Josbassa.
Pelaamisen ohessa hän valmensi seuran A-tytöt mestaruuteen.
Naisten SM-sarjaura huipentui hopeaan 1995.
Kaikkiaan Jumppanen pelasi naisten SM-sarjassa 10 kautta, saldoksi kertyi 169 ottelussa 51+34=85.
Viimeisin SM-kausi on 2001-2002.
Perttu Puska ja Tatu Väänänen nimettiin maajoukkueeseen
Joensuulaisen salibandyseuran Josban kasvatti Perttu Puska ja enolaislähtöinen Tatu Väänänen valittiin mukaan Suomen maajoukkueeseen, joka pelaa Tshekin Brnon EFT-turnauksessa 6.-8. marraskuuta.
Helsinkiläisessä Erässä hyökkäävä 25-vuotias Perttu Puska on pelannut tätä ennen kuusi miesten maaottelua, joissa hänelle on kertynyt yhteensä tehopisteet 9+4=13.
Sveitsiläisen Wiler-Ersigenin 32-vuotias puolustaja Tatu Väänänen on toipunut reisivaivasta ja kuuluu maajoukkueen vakiokalustoon 117 maaottelun kokemuksella.
Maajoukkueeseen nimettiin myös Seinäjoen Peliveljien konkaripelaaja Mika Kohonen, joka nähtiin Suomi-paidassa edellisen kerran viime joulukuun MM-kisoissa.
Salibandymaajoukkueen päävalmentajana toimii kontiolahtelainen Petri Kettunen.
Beach volley -taituri Essi Hasun ympyrä sulkeutuu Kouvolaan - SM-kulta puuttuu palkintokaapista
Essi Hasu on lopettamassa beach volley -pelaajana ainakin tilapäisesti kuluvan kauden jälkeen.
Beach volleyn Suomen mestaruudet ratkaistaan viikonloppuna Kouvolan Urheilupuistossa.
Kolmen päivän aikana mitaleista pelataan sekä aikuisten että nuorten sarjoissa.
Yhteistyössä Kouvolan Lentopalloilijoiden ja Suomen Lentopalloliiton järjestämään SM-finaaliturnaukseen kelpuutetaan kunkin sarjan rankingin kuusi parasta paria.
Paikallista väriä turnauksessa edustaa Elimäen NMKY:n kasvatti Essi Hasu, joka on kuulunut Suomen beach volley -huippuihin jo usean vuoden ajan.
Nykyään Helsingissä asuva Hasu odottaa innolla pelejä tutun yleisön edessä.
Toivottavasti mahdollisimman moni pääsee viikonloppuna katsomoon.
Pesisstadionille on varmasti tulossa hieno areena.
En ole aikuisten sarjoissa kovin usein Kouvolassa pelannutkaan, joten on hienoa pelata finaaleissa kotikulmilla, Hasu tunnelmoi.
Kouvolan seutu sytytti Hasun kipinän urheiluun ja antoi hyvät eväät hienolle harrastukselle.
Lapsuudesta on mielessä hyvin muistoja.
Aloitin lentopallon 9-vuotiaana Elimäen NMKY:n E-tytöissä.
Päällimmäisenä on mielessä liian iso pelipaita, nilkoissa pyörivät polvisuojat sekä huikeat ässähuudot ja koreografiat pisteen jälkeen, Hasu muistelee.
Pienellä paikkakunnalla urheiluseura oli tiivis yhteisö, jossa kaikki tunsivat toisensa.
Ryhmän yhteishenki loi ympäristön, jossa oli mukava pelata.
Kaikkien perheet olivat vahvasti toiminnassa mukana - joukkuekaverin isä valmensi meitä ja meidän äiti oli pitkään seuran puheenjohtaja.
Essi Hasulle beach volley oli jo junioriaikana luonnollinen lajivalinta sisälentopallon vastapainoksi.
Käyrälammen uimarannalla on pelattu biitsiä jo 1990-luvulta.
Käyskillä toiminta on aina ollut aktiivista.
Kävin myös itse seuraamassa juniorien SM-kiertueen osakilpailuja ajatellen, että joku päivä olisin itse siellä pelaamassa.
Nyt tämä haave toteutuu, kun Hasu pelaa viikonloppuna yhdessä pieksämäkeläisen Anniina Parkkisen kanssa SM-finaaleissa.
Riikka Lehtosen ja Taru Lahden jälkeen turnauksessa toiseksi rankatun kaksikon tavoite on selkeä.
Realistisena tavoitteena meillä on mitali.
SM-kulta meiltä puuttuu vielä palkintokaapista, Hasu heittää arvoituksellisesti.
Viikonlopun esiintyminen Kouvolassa saattaa olla Hasulle viimeinen tutun yleisön edessä.
Syyskuun alussa odottavat uudet haasteet siviilityön parissa.
Kyllä kansainvälinen ura ohi on Kisakallion turnauksen jälkeen.
Muutenkin varvastossut laitetaan naulaan ainakin tilapäisesti, Hasu suunnittelee.
Syöksyvirtaus kaatoi telttoja vammaisten tapahtumassa Joensuussa, suuronnettomuus oli lähellä
Syöksyvirtaus kaatoi kolme telttaa vammaisten Parafest-festivaaleilla Joensuussa.
Sanomalehti Karjalaisen mukaan neljä henkilöä loukkaantui onnettomuudessa.
Yksi lapsi kuljetettiin jatkohoitoon sairaalaan.
Karjalaisen mukaan teltoissa oli yhteensä noin 200 henkilöä.
Yhdessä isommassa teltassa oli meneillään esitys.
Kaksi teltoista oli pienempiä.
Onnettomuus tapahtui perjantaina kello 17.
Karjalaisen haastattelema päivystävä palomestari Markus Viitaniemi kertoo lehdelle, että tilanteessa oli ainekset suuronnettomuuteen.
Lehden mukaan tapahtuman jatko on vaakalaudalla.
Los Angelesin keskuskirjaston upea arkkitehtuuri eturivin paikalta
Nyt voit tutustua tarkemmin keskustan keskuskirjaston historiaan, kun arkkitehtuurihistorioitsijoiden seuran Etelä-Kalifornian paikallisosasto järjestää esittelytilaisuuden, jonka vetäjinä ovat Arnold Schwartzman ja Stephen Gee, joilta on ilmestynyt uusi kirja "Los Angeles Central Library: A History of its Art and Architecture".
Gee ja Schwartzman tulevat keskustelemaan ja näyttämään kuvia Bertram Goodhuen vuonna 1926 tekemistä piirustuksista ja Hardy Holzman Pfeiffer Associates -arkkitehtitoimiston vuonna 1993 tekemästä restauroinnista ja lisäyksistä.
Tilaisuus järjestetään 21. elokuuta klo 14–16 Salle Moderne -salissa Art Deco Southwestern School of Law -koulun tiloissa (entinen Bullocks Wilshire), 3050 Wilshire Blvd.
Osallistujat voivat tehdä tutustumiskierroksen seuraaviin paikkoihin: Central Hall, Period Rooms, Cactus Lounge ja Tea Room.
Edellyttää ennakkolippua: SAH/SCC-jäsenhinta on 15 dollaria, hinta muilta 25 dollaria.
Avoin, industriaalinen loft-asunto Los Angelesin keskustassa kokee kodikkaan muodonmuutoksen
Los Angelesin keskuskirjaston 90-vuotispäivää juhlistetaan itsestäänselvästi uudella kirjalla
Salomon Koli lähti rohkeasti maatalousyrittäjäksi
Maatalous yrittäjyytenä merkitsee riskienottoja, hikeä ja tarmokkuutta.
Nuori maanviljelijä, Salomon Koli, 25, ryhtyi maatalousyrittäjäksi, koska hän uskoo positiiviseen tulevaisuuteen myös maaseudulla.
Koli aloitti kohta kaksi vuotta sitten yhdessä pikkuveljensä Valtteri Kolin kanssa toiminnan heidän kotitilansa jatkajana.
Heidän isänsä Markus Koli auttaa ja neuvoo veljeksiä oman kokemuksensa myötä.
Maaseutuyrittäjänä aloittaminen merkitsi velanottoa ja tilakoon suurentamista, jotta leipä voisi tulla käteen maataloudesta.
Tämä on ollut pikkupojasta asti se minun juttuni.
Olen aina touhunnut mielelläni maatilalla, ja nyt kun aloitin itse yrittäjänä, niin olen laittanut kaiken peliin.
Jos jotain aloittaa, niin mielestäni se pitää tehdä tosissaan ja kunnolla.
Vuonna 2013 lähdimme rakentamaan pihattonavettaa, ja aluksi pankkikaan ei ollut innostunut asiasta.
Lähdin itse kuitenkin todella rohkeasti mukaan hankkeeseen ja olen ollut siinä täysillä mukana, Salomon Koli kertoo ja lisää, että ei olisi ryhtynyt toimeen, jos hänellä ei olisi uskoa puhtaan suomalaisen ruoan tuottamiseen ja siihen, että kaikki kääntyy vielä hyväksi.
Lihanautoja kasvattavan Salomon Kolin tavoitteena on investoida vielä isompaan navettaan.
Työ on tuottanut tulosta, sillä Salomon Koli on valittu kymmenen parhaan joukkoon Maaseudun Tulevaisuus -lehden nuoren ruoantuottajan kilpailussa.
Parhaillaan hän kilpailee mahdollisesta voitosta.
Häntä pääsee äänestämään lehden nettisivulla 21.8. asti.
Bulgaria ilmoittaa inflaatiosta ensimmäisen kerran kahdeksaan kuukauteen
Kansallisten tilastojen mukaan Bulgarian kuukausittainen inflaatio oli heinäkuussa 1 %.
Tämä on korkein arvo moneen vuoteen (kesäkuun 2012 jälkeen) ja ensimmäinen kerta, kun se nousee yli nollaan viime vuoden lokakuun jälkeen, jolloin maa ilmoitti 0,2 prosentin positiivisesta inflaatiosta.
CPI:n mittaama vuotuinen keskimääräinen inflaatio viimeisten 12 kuukauden aikana (elokuusta 2015 heinäkuuhun 2016) verrattuna edeltäviin 12 kuukauteen (elokuusta 2014 heinäkuuhun 2015) oli –0,8 %.
Kuluttajahintaindeksi heinäkuussa 2016 oli kesäkuuhun 2016 verrattuna 101,0 %, ts. kuukausittainen inflaatio oli 1,0 %.
Inflaatioprosentti vuoden alusta lähtien (heinäkuun 2016 prosentti verrattuna joulukuun 2015 prosenttiin) on ollut –0,2 %, ja vuotuinen inflaatio heinäkuussa 2016 verrattuna heinäkuuhun 2015 oli –0,2 %.
Edelliseen kuukauteen verrattuna heinäkuussa 2016 seuraavien kulutustarvikeryhmien hinnoissa havaittiin nousua: elintarvikkeet ja alkoholittomat juomat (1,7 %), kulkuneuvot (1,8 %), virkistys ja kulttuuri (6,3 %), ravintolat ja hotellit (1,2 %), muut tavarat ja palvelut (0,3 %).
Hinnat laskivat vaatteissa ja jalkineissa (2,2 %), kalusteissa, kodinkoneissa ja määräaikaishuolloissa (0,5 %) sekä terveydessä (0,1 %).
Seuraavien tuoteryhmien hinnat pysyivät samalla tasolla edellisen kuukauden kanssa: alkoholijuomat ja tupakka, asunnot, vesi, sähkö, kaasu ja muut polttoaineet, viestintä ja koulutus.
Snapchatin anime-tehostetta kritisoidaan aasialaiseksi karikatyyriksi
Snapchat sanoo kyseisen suodattimen innoittajana olleen anime, mutta joidenkin tarkkailijoiden mielestä se on rasistinen.
Snapchatin linssityökalun avulla noin 150 miljoonaa päivittäistä käyttäjää voi muuttaa todellisuutta ja leikkiä identiteetillä tavoilla, jotka lähentelevät absurdiutta.
Voit muuttaa itsesi ananakseksi, koiraksi tai hahmoksi Roy Lichtensteinin maalauksessa.
Linssit ovat kaunistelemattomia, piirteitä vääristeleviä työkaluja, joilla luodaan yli 30 miljoonaa tehostettua selfietä päivässä.
Kaikki harha-askeleet tulevat nopeasti yleiseen tietoon.
Snapchatin linssit ovat saaneet osakseen arvostelua, missä sitä on syytetty blackface-meikin tai valkaistujen ihosävyjen suosimisesta kauneusihanteena.
Joten kun se tarjosi osalle käyttäjistään tällä viikolla suodattimen, joka muutti heidän silmänsä vinoiksi, vääristi hampaita ja teki poskista pulleat, osa arvostelijoista kutsui sitä rasistiseksi karikatyyriksi aasialaisista ihmisistä ("yellowface").
Arvostelijat myös ihmettelivät, viittaavatko nämä toistuvat ristiriidat suurempaan ongelmaan, joka yhtiöllä on erilaisuuden kanssa.
Uutinen ja raivo levisivät laajalle keskiviikkona ja siitä kirjoittivat mm. verkkojulkaisut The Verge ja Motherboard päivä sen jälkeen, kun Snapchat kertoi poistaneensa suodattimen.
Yhtiö antoi seuraavan selityksen: linssi oli tarkoitettu kunnianosoitukseksi anime-hahmoille, ei aasialaisten ihmisten karikatyyriksi.
Mutta tarkkailijoille, jotka ovat kokeneet rasismia, linssi oli muistutus loukkaavista stereotypioista.
Osa kiisti kiivaasti anime-vertauksen.
Korealais-amerikkalainen taideopiskelija Grace Sparapani, jonka twiittiä kuvista jaettiin laajasti, sanoi sähköpostissaan, että linssi oli "vähintäänkin loukkaava ja kiusallinen".
Hän lisää: "On vaikea kiistää erittäin mauttoman aasialaiskarikatyyrin rinnastamista suodattimen tehosteisiin.
Se osoittaa, ettei suodatin ole vain "yellowface", vaan halventavaan äärimmäisyyteen viety sellainen."
Snapchat ei ole ainoa yritys, jonka on vältettävä nämä kulttuuriset ansat.
Amerikkalaisessa kulttuurissa tunnutaan käyvän loputonta kamppailua erilaisuudesta ja sosiaalisesta osallisuudesta aina yritysten hallituksista Hollywoodiin ja laitteisiin, joita kuljetamme mukanamme.
Snapchatin suuri yleisö koostuu nuorista, jotka ovat etnisiltä taustoiltaan moninaisempia kuin heidän vanhemmat vastineensa. Tämä voi tarkoittaa, että he todennäköisesti odottavat hienotunteisuutta jopa enemmän.
"Kun yksi Snapchatin linsseistä luo kuvan, joka loukkaa käyttäjää, tämäntyyppiset asiat eivät enää jää kovinkaan helposti huomaamatta, kuten aiemmin", sanoi 25-vuotias Katie Zhu haastattelussa torstaina.
Tuotepäällikkönä ja -suunnittelijana Medium-julkaisualustassa työskentelevä Zhu päätti torstaina poistaa Snapchat-tilinsä ja kannusti muita tekemään saman.
Mediumissa julkaisemassaan kirjoituksessa ja puhelinhaastattelussa hän sanoi uskovansa, että etnisyyteen liittyvät ristiriidat heijastivat monimuotoisuuden arvostamisen puuttumista Snapchatin rekrytointikäytännöissä.
Zhu kritisoi yrityksen suurimmaksi osaksi valkoisista ja pelkästään miehistä koostuvaa johtajistoa ja päätti kirjoitelmansa hashtagilla: #DeleteSnapchat.
"On joko niin, että heidän yksipuolisessa henkilökunnassaan ei ole värillisiä ihmisiä, jolloin he voivat tehdä tämänkaltaisia päätöksiä, tai sitten heillä on työntekijöinä myös värillisiä, mutta heidän asemansa ei ole sellainen, että he uskaltaisivat kertoa mielipiteensä suoraan ja helposti" sanoo kiinalais-amerikkalainen Zhu.
Muut tarkkailijat ovat yhtä mieltä hänen kanssaan, mutta Snapchat on suurelta osin jättänyt vastaamatta väitteeseen.
Yritys ei julkaise lukuja henkilökuntansa etnisistä taustoista vedoten asemaansa yksityisyrityksenä.
Torstaina Snapchat kieltäytyi keskustelemasta henkilökuntansa etnisistä taustoista, mutta sen tiedottajan mukaan yritys on äskettäin palkannut rekrytoijan, jonka tarkoitus on keskittyä aliedustettuihin ihmisryhmiin ja osallisuuden edistämiseen yrityksen sisällä.
Omalta osaltaan Zhu sanoo pitävänsä Snapchat-tilinsä suljettuna ja lisää: "Ihmettelen, tarvitsevatko he todella lisää meidän kaltaisiamme käyttäjiä voidakseen sanoa, että tämä ei ole OK."
Kongressin asiantuntijaryhmän mukaan sotilasvirkamiehet vääristelivät Isisiä koskevia tiedustelutietoja
Kongressin asiantuntijaryhmä julkaisi torstaina raportin, jonka mukaan Yhdysvaltojen asevoimien, Central Commandin, päällystöön kuuluvat virkamiehet muuttivat tiedusteluraportteja siten, että ne antaisivat sodasta Isisiä vastaan Irakissa ja Syyriassa optimistisemman kuvan kuin mitä tapahtumat kentällä antoivat aihetta ymmärtää.
Yhdysvaltain edustajahuoneen komitean (House Armed Services Committee) tiedustelusta ja puolustusmäärärahoista vastaavan alakomitean republikaanipuheenjohtajat perustivat työryhmän, jonka tekemässä väliraportissa kerrotaan asevoimien tiedusteluanalyytikkojen "yleisestä tyytymättömyydestä". Analyytikoiden mukaan ylemmät sotilasviranomaiset kaunistelivat arvioitaan amerikkalaisten toimista Isisiä vastaan.
Central Command, lyhyesti Centcom, on Tampassa Floridan osavaltiossa sijaitseva Yhdysvaltojen asevoimien päämaja, joka vastaa sotilasoperaatioista Lähi-idässä ja Keski-Aasiassa.
"Centcomin ylempien johtajien hyväksymät tiedustelutulokset antoivat Yhdysvaltojen terrorismin vastaisista toimista yleensä positiivisemman kuvan, kuin mitä tosiasiat kentällä osoittivat, ja olivat poikkeuksetta positiivisempia, kuin mitä tiedusteluyhteisön muiden yksiköiden analyyseissä", kerrotaan raporttia käsittelevässä lehdistötiedotteessa.
"Centcomin tapahtumia ei voi hyväksyä – sotilaamme kärsivät, kun korkean tason poliittisille päättäjille esitellään vääriä analyyseja", sanoo Kalifornian republikaaniedustaja Ken Calvert.
"Centcomin johtoportaan virheet ulottuvat organisaation ylimmälle tasolle."
Laajuudeltaan 10-sivuisessa raportissa kerrotaan yksityiskohtaisesti jatkuvista vuosina 2014 ja 2015 ilmenneistä ongelmista, joita Central Commandin kuvaukset ja analyysit amerikkalaisten toimista irakilaisten joukkojen kouluttamiseksi sisältävät.
Vaikka raportti ei sisällä ratkaisevia todisteita siitä, että Obaman hallintoviranomaisten tilaamia raportteja olisi väärennetty, se antaa analyytikoista kuvan, josta saa käsityksen, että Centcomin johtajat olisivat painostaneet heitä esittämään optimistisemman näkemyksen Isisin aiheuttamasta uhasta.
"Vuoden 2015 ensimmäisellä puoliskolla monet Central Commandin lehdistötiedotteista, lausunnoista ja kongressille annetuista todistajanlausunnoista oli huomattavasti positiivisempia, kuin tapahtumat todellisuudessa olivat", sanotaan raportissa.
"Esimerkiksi Centcomin virkamies antoi julkisesti lausunnon, jonka mukaan suuri sotilasrynnäkkö Mosulin takaisin valtaamiseksi voisi tapahtua jo huhti- tai toukokuussa 2015."
Mosul, joka on Irakin toiseksi suurin kaupunki, on edelleen Isisin hallinnassa.
"Kuukausien tutkimustyön jälkeen tämä on erittäin selvää", sanoo Kansasin republikaaniedustaja Mike Pompeo tiedotteessa.
"Vuoden 2014 puolivälistä vuoden 2015 puoliväliin Yhdysvaltain asevoimien korkeimmassa asemassa olevat tiedustelujohtajat manipuloivat saatuja tiedustelutuloksia vähätelläkseen Isisin uhkaa Irakissa."
Republikaanit perustivat työryhmän saatuaan tietää analyytikoiden esittämistä epäilyksistä, joiden mukaan Isisiä koskevia tiedustelutietoja olisi manipuloitu.
Torstaina julkaistua raporttia seuraa tarkempia tuloksia, sillä tutkimukset jatkuvat edelleen.
Lisäksi puolustusministeriön ylitarkastaja on käynnistänyt Centcomin tiedustelutietoja koskevan tutkinnan.
Torstaina edustajahuoneen tiedustelusta vastaavan komitean demokraattijäsenet julkaisivat omat tuloksensa, jotka olivat osittain yhtäpitäviä republikaanityöryhmän johtopäätösten kanssa.
"Vuosien 2014 ja 2015 välillä Centcom loi liian rajoittuneen prosessin, jolla Isisiä ja Irakin turvallisuusjoukkoja koskevia tiedustelutietoja arvioitiin", sanoo Adam B. Schiff, komitean korkeassa asemassa oleva demokraattiedustaja.
Schiffin mukaan tämä prosessi "viivästytti tiedustelutulosten julkaisua, "loukkasi analyytikoiden moraalia" ja "huomioi riittämättömästi eriäviä näkemyksiä".
Schiffin ja demokraattien mukaan todisteita siitä ei kuitenkaan ollut, että Valkoinen talo olisi yrittänyt painostaa Centcomin analyytikkoja sopeuttamaan johtopäätöksensä "ennaltamäärättyyn tai poliittiseen viralliseen linjaan".
Uutissivusto Daily Beast kertoi tiistaina kongressin tekemän tutkimuksen alustavista tuloksista.
Viime elokuussa New York Times kertoi Pentagonin ylitarkastajan tutkinnasta, joka aloitettiin Centcomin analyytikoiden tekemien kanteiden seurauksena.
Pentagonin tiedottaja, luutnantti-komentaja Patrick Evans sanoo tiedotteessaan, että puolustusministeriö ei kommentoi kongressin raporttia niin kauan kun ylitarkastajan tutkinta on käynnissä.
Hän sanoo kuitenkin, että: "Asiantuntijat ovat joskus eri mieltä monimutkaisten tietojen tulkinnasta, ja tiedusteluyhteisö ja puolustusministeriö pitävät tervetulleena tervehenkistä vuoropuhelua näistä keskeisistä kansallista turvallisuutta koskevista aiheista."
Tutkinnalla on muitakin jälkiseurauksia sen lisäksi, että se pyrkii selvittämään, ovatko Yhdysvaltojen johtamat pommitukset Irakissa ja Syyriassa olleet onnistuneita (yhä useamman puolustusviranomaisen esittämä väite).
Viime vuonna esitetyt väitteet kuitenkin saattoivat kyseenalaiseksi, kuinka paljon presidentti Obama voi luottaa Central Commandiin ja siihen, että se antaa rehellisiä arvioita Irakin, Afganistanin, Libyan ja muiden kriisialueiden sotilasoperaatiosta.
Isisiä koskeviin tiedustelutietoihin kohdistunut kritiikki vastaa yli vuosikymmen sitten syntyneitä erimielisyyksiä, kun Centcomin tiedusteluanalyytikko Gregory Hooker julkaisi tutkimuksen, jonka mukaan presidentti George W. Bushin hallitus, monien analyytikoiden vastalauseista huolimatta, kannatti vain pieniä joukkoja Irakiin ja käytti vain vähän aikaa pohdintaan, mitä vuoden 2003 maahanhyökkäyksestä seuraisi.
Hookerilla oli keskeinen osa myös Isisiä koskeviin tiedustelutietoihin kohdistuneessa kapinassa.
Viranomaisten mukaan viime vuonna Hookerin työryhmä teki johtopäätöksen, jonka mukaan vastakkaisista julkisista lausunnoista huolimatta ilmaiskut Isisin hallitsemiin jalostamoihin eivät olleet merkittävästi heikentäneet terroristiryhmän taloutta, koska se oli rakentanut tilapäisjalostamoita ja pystyi näin myymään öljyä pimeillä markkinoilla.
Tutkimuksen tulosta ei kuitenkaan välitetty Central Commandin ulkopuolelle, raportoi The Times syyskuussa.
Centcomin silloinen komentaja, kenraali Lloyd J. Austin III, joutui kritiikin kohteeksi viime vuonna sen jälkeen, kun monet lainsäätäjät olivat arvioineet senaatille annettujen todistajanlausuntojen olleen liian positiivisia arvioita sodasta.
Kenraali Austin jäi eläkkeelle huhtikuussa, ja hänen tilalleen Central Commandin komentajaksi nousi kenraali Joseph L. Votel.
Yhdysvallat voittaa neljännen kaksintaistelun naisten maahockeyssa ja vakiinnuttaa asemansa välienselvittelyyn Britannian kanssa
Tehtyään kolme maalia voitokkaassa, maalein 6–1 ratkenneessa pelissä Japania vastaan Katie Bam teki Yhdysvaltain naisten maahockeymaajoukkueelle kaksi ensimmäistä maalia torstaina, jolloin Yhdysvallat voitti Intian.
Viittä maalia kahdessa pelissä voisi pitää suurena saavutuksena, mutta 27-vuotias Bam ei ollut varma, onko hän ennen onnistunut samalla tavalla.
"Minulla ei ole aavistustakaan", hän sanoo.
"En kuulu ihmisiin, jotka pitävät lukua tekemistään maaleista."
Tämän hän kuitenkin tietää: Amerikkalaiset ovat voittaneet olympiaturnauksessaan neljä peliä ja hävinneet nolla peliä ja jakavat ryhmässään ensimmäisen sijan Britannian kanssa, joka jatkoi voittoputkeaan voittaessaan torstaina Japanin luvuin 2–0.
Britannia ja Yhdysvallat pelaavat vastakkain lauantaina ensimmäisen kierroksen viimeisessä pelissä.
Kumpikin joukkue selviytyi loppuotteluun, joka ratkaisee, kumpi niistä sijoittuu kuudesta joukkueesta muodostuvan lohkon ensimmäiseksi ja kumpi toiseksi.
Ensimmäiseksi sijoittuva välttää pidemmäksi aikaa kohtaamisen kovana pidetyn Hollannin joukkueen kanssa, joka voitti toisen lohkon.
Huolimatta siitä, kuinka lauantain pelissä käy, amerikkalaiset ovat jo nostattaneet kohun yllättävästä menestyksestään näissä kisoissa, neljä vuotta sen jälkeen, kun se jäi viimeiseksi 12 joukkueesta Lontoon olympialaisissa.
Bam oli joukkueessa myös Lontoossa.
Hän kasvoi Blue Bellissa Pennsylvanian osavaltiossa ja tarttui maahockeymailaan ensimmäisen kerran vasta 3-vuotiaana (hänen vanhemmat kaksoissiskonsa pelasivat lajia Drexelissä). Maajoukkueeseen hän pääsi 16-vuotiaana ja oli näin kaikkien aikojen nuorin maajoukkuepelaaja.
Vuoden 2008 olympialaiset jäivät häneltä väliin, kun hän ei selviytynyt lopulliseen pelaajaluetteloon.
Tämän jälkeen tulivat vuoden 2012 kisat, joissa häneltä ja hänen joukkueeltaan ei juuri nähty onnistumisia.
Seuraavana vuonna valmentajaksi nimitettiin englantilainen Craig Parnham, minkä jälkeen asiat alkoivat muuttua.
"Muutos oli kulttuurinen, henkinen ja fyysinen", sanoo Bam.
"Työtahtimme Lontoossa ei ollut sellainen kuin se on nyt.
Olemme tehneet täyskäännöksen."
Torstai-iltana Bam avasi maalitilin ensimmäisellä puoliajalla lyömällä pallon läheltä rystylyönnillä sisään.
Intia oli tullut peliin ilman yhtään turnausvoittoa, mutta se osoittautui yllättävän kovaksi vastustajaksi ja säilytti 1–0-tilanteen aina kolmanteen jaksoon asti, jolloin Bam astui kentälle.
Bam kuljetti palloa pitkään pitkin kentän vasenta sivua, kiemurteli keskikentälle, löi pallon maaliin ja vei näin amerikkalaiset 2–0 johtoon.
Melissa Gonzalez teki viimeisen maalin neljännen jakson puolivälissä.
Peli oli turnauksen ensimmäinen, jossa Yhdysvaltojen maalivahti Jackie Briggs onnistui pitämään maalin tyhjänä. Kolmessa ensimmäisessä pelissä amerikkalaisten maaliin oli uponnut kussakin yksi osuma.
Briggs elää nyt menestyskauttaan,
samoin kuin Bam.
"Sijoituksemme on nyt hyvä", sanoo Parnham, mutta kuinka hyvä, se riippuu lauantain pelin tuloksesta.
Olympiahulinan keskellä trampoliini tuo zeniä
Paikasta ja ajasta riippumatta olympialaisiin törmää väistämättä.
Rio de Janeiron tapahtumat, kilpailut ja kamppailut tuntuvat seuraavan kiihkeänä viestinä jatkuvasti ja kaikkialle.
Ikään kuin olympiatuli itsessään olisi liekehtivä viestikapula, joka siirtyy jousiampujalta uimarille, uimarilta voimistelijalle ja voimistelijalta triathlonistille.
Et voi avata televisiota, lukea sanomalehteä tai kuunnella naapurisi keskustelua kahvilan jonossa välttymättä kuulemasta Simone Bilesista, Katie Ledeckystä tai Michael Phelpsin ja Chad le Closin välisestä riidasta.
Ja sitten on mies nimeltä Logan Dooley.
Olympialaisten ensikertalainen Dooley hurmaa hymyllään ja saattaisi hyvin olla kaikkien huulilla oleva nimi, joka näkyisi ja kuuluisi parhaaseen katselu- ja kuunteluaikaan, olisi sponsorien suosima ja esiintyisi hyvän mielen TV-mainoksissa, jos hän vain olisi uimari, voimistelija tai edes miekkailija.
Mutta Kalifornian Lake Forestista kotoisin oleva Dooley, 28, kilpailee olympiakullasta trampoliinilla.
Olympiatuli ei valaise tasa-arvoisesti kaikkia kilpailuja.
Kauempana keskiöstä, osittain varjossa ovat vähemmän tunnetut urheilulajit, kuten ilmapistooliammunta, jousiammunta, sulkapallo ja taekwondo.
Meillä tulee aina olemaan rintauinti, ja pysyköön mestaruus meillä pitkään.
Mutta jos saan luvan kirjoittaa vaatimattoman jutun omasta erikoissuosikistani, haluan kiinnittää huomion trampoliinin hillittyyn viehätykseen.
Vaikka trampoliini on ollut olympialaji jo vuoden 2000 Sydneyn kisoista lähtien, sen näkyvyys viimeisten 16 vuoden ajan on ollut niin vähäistä, että monet haastattelemani ihmiset eivät tienneet sen edes olevan olympialaji.
Tietämättömyys voi olla aluekohtaista.
Yhdysvalloista on kyllä osallistunut urheilijoita olympiatrampoliiniin, mutta maa ei ole koskaan päässyt mitaleille eikä edennyt finaaleihin ennen kuin vuonna 2012.
Miesten trampoliinissa mitalit tuntuvat menevän kiinalaisille ja venäläisille, ja naisten puolella mitalisaaliin ovat kahmineet kanadalaiset.
Kiinan Dong Dong ja Kanadan Rosie MacLennan puolustavat tänä vuonna kultamitaleita, jotka he voittivat Lontoossa.
Trampoliinissa on kuitenkin altavastaajan viehätysvoimaa. Osittain koska sivistymättömään korvaan se kuulostaa sopivammalta sirkuskouluun kuin olympialaisiin.
(Tunnustan tässä yhteydessä, että en ole mikään asiantuntija, ainoastaan tavallinen fani.)
Lajissa on koominen potentiaalinsa, jota piirroselokuvissa on käytetty hahmojen loputtomiin jatkuvissa pompahtelukohtauksissa. Mutta sillä on myös samaa arvokkuutta kuin voimistelussa ja uimahypyllä, eli lajeilla, jotka yhdistyvät trampoliinissa olennaisesti.
Sana trampoliini tulee espanjan sanasta el trampolín, mikä tarkoittaa "ponnahduslautaa".
Kunnianhimoiset mestarit hyppäävät valtavalla trampoliinilla, joka sinkoaa heidät lähes 10 metrin korkeudelle. Ennen laskeutumista jaloilleen hyppääjien on tehtävä sarja akrobaattisia liikkeitä, kuten kierteitä, taittoja ja voltteja.
Virallisen olympiaohjelman mukaan hypyt arvostellaan suorituksen, vaikeusasteen ja "lentoajan" perusteella.
Riossa trampoliinivoimistelun mestaruudesta kilpailee 32 urheilijaa, jotka tulevat 17 eri maasta. Heistä miehiä on 16 ja naisia 16.
Yleisin olympialajien suunta on suoraan eteenpäin.
Mitalitoivojen on kultaa tavoitelleessaan päästävä pidemmälle, nopeammin, ylös ja yli, joskus maaliviivan yli, toisinaan edestakaisin ympäri kenttää.
Maaliviivan tai lähtöseinän lisäksi heillä on myös toinen tavoite, johon he pyrkivät televisioiduissa reportaaseissa, nimittäin maailman- tai olympiaennätys.
Tämä määrätietoinen tavoittelu on ylevää, ihailtavaa, jopa fanaattista – ja riittää jopa saamaan katselijan kyyneliin.
Mutta tätä pidän myös hiukan uuvuttavana pelkästään kisojen katselussa.
Tähän trampoliini tarjoaa hengähdystauon.
Trampoliinissa suunta on ylöspäin.
Tavoitteena ei ole liike eteenpäin.
Voimistelija kimpoaa ylös painottomana kuin astronautti, putoaa alas ja singahtaa vaivatta takaisin ylös.
Lajiin kuuluu tietysti myös kilpailuaspekti, eikä se ole myöskään helppoa, mutta siihen ei liity kiihkeää ryntäystä maaliin eikä hyppäämistä pitkälle, ainoastaan unenomainen ja sulava yhdistelmä aikaa ja painovoimaa.
Se on niin lähellä zeniä, kuin vain olympiakilpailu voi päästä.
Naisten karsintaottelut ja finaalit käydään perjantaina iltapäivällä ja alkavat klo 13.00 paikallista aikaa ja miesten vastaavat kisat lauantaina samaan kellonaikaan.
NBC lähettää finaalit osana iltapäivän lähetystään, joka alkaa kumpanakin päivänä klo 14.00 paikallista aikaa.
Olympiamanian keskellä tuovat rauhallisen ja ihanan hetken, joka yleisen hulinan keskellä saattaisi jäädä huomaamatta.
Ja jos tietoisuutta voidaan lisätä vain tarjoamalla katseltavaksi vetoavia miesurheilijoita ja esineellistämällä heitä – kuten Yhdysvaltojen miesvoimistelijat Wall Street Journalin mukaan äskettäin ehdottivat – siinä tapauksessa Logan Dooley odottaa vain huohottavaa uutta fanijoukkoaan.
Kokonainen sukupolvi protestoi Etiopiassa, joka on Yhdysvaltojen pitkäaikainen liittolainen
Väkivaltaisia mielenosoituksia Etiopiassa
Hallituksen joukot ovat hajottaneet väkivalloin poliittista muutosta vaativia mielenosoituksia eri puolilla Etiopiaa.
Silminnäkijöiden mukaan useita mielenosoittajia on ammuttu kuoliaaksi yhteenotoissa poliisin kanssa.
Onko Etiopia hajoamassa?
Viimeisen vuosikymmenen ajan se on ollut yksi Afrikan vakaimmista maista ja luotettava lännen liittolainen, jonka talous on kasvanut nopeasti.
Viime kuukausien aikana maata ovat kuitenkin ravistelleet hallituksenvastaiset mielenosoitukset, jotka ovat leviämässä yhä laajemmille alueille.
Pelkästään viime viikolla tuhansia ihmisiä ryntäsi kaduille vaatien perusteellista poliittista muutosta.
Ihmisoikeusjärjestöjen mukaan hallituksen reaktio oli säälimätön.
Silminnäkijöiden mukaan poliisit ampuivat ja tappoivat useita aseistamattomia mielenosoittajia.
Mielenosoituksista oletettavasti viime vuoden lopulla tai tämän vuoden alussa kuvatuissa videoissa näkyy, kuinka turvallisuusjoukot lyövät kepeillä nuoria, jotka on pakotettu seisomaan käsillä seinää vasten.
YK:n johtava ihmisoikeusvirkailija vaatii nyt perusteellista tutkimusta.
"Maan pitäminen yhtenäisenä on aina ollut vaikeaa, ja eteenpäin vieminen sitäkin vaikeampaa", sanoo Afrikan Sarvi -hankkeen kansainvälisen kriisiryhmän tutkimusjohtaja Rashid Abdi.
Väkiluvultaan Etiopia on Nigerian jälkeen Afrikan toiseksi suurin maa, jonka vakautta länsimaat ovat edistäneet.
Yhdysvaltojen armeija ja tiedustelupalvelu tukevat tiiviisti etiopialaisia taistelussa terroriuhkia vastaan koko alueella, erityisesti Somaliassa. Vain harva Afrikan maa, jos mikään, saa näin paljon apua länneltä.
Etiopian talous on kasvanut nopeaan tahtiin.
Sen infrastruktuuri on parantunut radikaalisti, pääkaupunki Addis Abebassa on jopa uusi taajamajuna.
Kaupunkien kadut ovat tavallisesti rauhallisia, turvallisia ja puhtaita.
Etiopia on kuitenkin vielä kaukana demokratian mallimaasta. Ihmisoikeusjärjestöt ovat jatkuvasti raportoineet hallituksen sortopolitiikasta, oppositio maassa on hyvin rajallista ja toisinajattelijat vaimennetaan nopeasti.
Monia ihmisiä on karkotettu maasta, vangittu, tapettu tai ajettu kauas erämaahan.
Mutta tilanne voi olla muuttumassa.
"Jos kansa tukahdutetaan, eikä sillä olla muuta vaihtoehtoa kuin osoittaa mieltään, se purkautuu ulos", sanoo Keski-Etiopiassa yliopiston lehtorina työskentelevä Seyoum Teshome.
"Koko nuoriso osoittaa mieltään.
Kokonainen sukupolvi protestoi."
Aiheita tyytymättömyyteen on monia, aina maankäytöstä hallituskoalition kuristusotteeseen vallasta.
Viime vuoden laajalti kritisoitujen vaalien jälkeen hallitseva puolue ja sen liittolaiset saivat viimeisenkin oppositiolle aiemmin kuuluneen paikan, minkä seurauksena ne hallitsevat nyt koko parlamenttia.
Samaan aikaan jännitteet kasvavat Eritrean rajalla, missä kärjistynyt tilanne vaati kesäkuussa käydyssä taistelussa satoja kuolonuhreja.
Analyytikot pelkäävät, että viime vuosina enemmän tai vähemmän kukistetut separatistiryhmät, kuten Oromon vapautusrintama tai Ogadenin kansanvapautusrintama, saattavat pyrkiä hyödyntämään sekasortoisuutta ja aseistautua uudelleen.
Sille, miksi pinnan alla vuosia kytenyt katkeroitunut mieliala purkautuu juuri nyt, on monia syitä.
Ensimmäinen on ilmeisen viaton: älypuhelimet.
Vasta parin viime vuoden ajan etiopialaiset ovat voineet viestiä sosiaalisessa mediassa, kun edullisemmista älypuhelimista tuli yleisiä ja internetin saatavuus parantui.
Silloinkin kun hallitus toistuvasti estää pääsyn Facebookiin ja Twitteriin, erityisesti mielenosoitusten aikana, monet pääsevät kuitenkin internetiin välityspalvelimien kautta, jotka salaavat heidän olinpaikkansa.
Monet etiopialaiset nuoret kertoivat, että näin he kutsuivat ihmisiä mielenosoituksiin.
Toinen syy on solidaarisuuden lisääntyminen Etiopian kahden suurimman väestöryhmän, oromojen ja amharojen, välillä.
Oromot ja amharat eivät ole luonnollisia liittolaisia.
Etiopian pääosin kristinuskoisilta ylämailta kotoisin olevat amharat ovat jo pitkään hallinneet maan politiikkaa ja liiketoimintaa ja riistäneet oromoja, joista suuri osa on muslimeita ja elää alankoalueilla.
Mutta myös tämä on muuttumassa.
"Yhteistyö on syventymässä ja olemme pääsemässä saman sateenvarjon alle", sanoo oromo-johtaja Mulatu Gemechu.
Suurimmat mielenosoitukset ovat olleet juuri oromo- ja amhara-alueilla.
Monet amharat ja oromot kokevat, että Etiopiaa hallitsee epäoikeudenmukaisesti tigren heimo, joka edustaa vain noin kuutta prosenttia väestöstä ja hallitsee kuitenkin armeijaa, tiedustelupalvelua, kauppaa ja politiikkaa.
Kolmas levottomuuksien takana oleva syy on Meles Zenawin kuolema.
Entinen kapinallisjohtaja Meles oli Etiopian pääministeri 17 vuotta, kunnes hän kuoli nimeltä mainitsemattomaan sairauteen vuonna 2012.
Häntä pidettiin taktisena nerona, joka pystyi näkemään kulman taakse.
Analyytikoiden mukaan hän oli erityisen taitava havaitsemaan tyytymättömyyden ensimmäiset merkit ja käyttämään lähettiläitä, jotka sovittelivat vastapuolien välejä.
"Nykyiseltä hallitukselta puuttuu tämä olennainen vaisto", sanoo konfliktintutkija Abdi.
Etiopian uusi pääministeri Hailemariam Desalegn astui Melesin saappaisiin lähes tuntemattomuudesta.
Toisin kuin Meles, joka oli kotoisin Pohjois-Etiopiaan kuuluvalta Tigren alueelta, Hailemariam tulee etelästä.
Analyytikoiden mukaan hänellä ei ole tigre-heimon hallinnoimien turvallisuusjoukkojen luottamusta.
Monet pelkäävät tämän tarkoittavan lisää verenvuodatusta.
Edellisen kerran Etiopiassa koettiin vastaavia mellakoita vuonna 2005, jolloin tuhannet osoittivat mieltään vaaleja vastaan, jotka hallitus analyytikoiden mukaan ensin tunaroi ja sitten varasti.
Vaalien jälkeisissä levottomuuksissa monet protestoijat saivat surmansa. Kuolleita oli tosin vähemmän, kuin edeltävinä kuukausina, ja levottomuudet lakkasivat suhteellisen nopeasti.
Kehitysasiantuntijat ovat ylistäneet Etiopian johtajia kaukonäköisestä infrastruktuurisuunnittelusta, kuten uudesta taajamajunasta, ja merkittävistä edistysaskelista köyhyyden torjunnassa.
Mutta sisäistä kaunaa Etiopian hallitusta kohtaan se ei ole selvästikään estänyt voimistumasta.
Ja kauna on ottamassa vaarallisen etnisen muodon.
Viime kuussa amharakaupunki Gondarissa mielenosoittajat hyökkäsivät tigrejen omistamiin yrityksiin, ja tigrejen vastainen vihapuhe on yleistymässä sosiaalisessa mediassa.
Analyytikoiden mukaan protestit asettavat Yhdysvallat ja muut läntiset liittolaiset tukalaan tilanteeseen.
Yhdysvaltojen hallitus on käyttänyt Etiopiaa tukikohtana miehittämättömille, naapurimaata Somaliaa tarkkailleille ilma-aluksille, mutta tukikohta on Yhdysvaltojen mukaan äskettäin suljettu.
Samalla kun länsi haluaa selkeästi tukea demokratiaa, se ei myöskään halua jo ennestään epävakaalla alueella olevan liittolaisensa romahtavan.
"Tämä vaatii tiukkaa tasapainoilua", sanoo Abdi.
Donald Trump sanoo olleensa sarkastinen väittäessään Obamaa Isisin perustajaksi
Donald J. Trump yritti perjantaina vetää sanojaan takaisin viimeisimmässä kampanjaansa kohdanneessa kiistassa väittämällä, että hän ei ollut tosissaan väittäessään useaan kertaan tällä viikolla presidentti Obamaa ja Hillary Clintonia terroristiryhmä Isisin "perustajiksi".
Selventäminen herätti uusia kysymyksiä republikaanisen puoleen presidenttiehdokkaan kyvystä viestiä selkeästi maansa kansalaisille.
Kiusalliseen tilanteeseen joutuvat myös hänen tukijansa, joiden on yritettävä puolustella ehdokastaan näinä myrskyisinä hetkinä ja selitellä kommentteja, joita hän ei ehkä tarkoittanut.
Trump esitti väitteen keskiviikkoiltana pidetyssä vaalitilaisuudessa ja toisti eri haastatteluissa torstaina, että hän todella tarkoitti mitä sanoi väittäessään presidentin ja Hillary Clintonin luoneen Isisin.
Aikaisin perjantaiaamuna Trump kuitenkin twiittasi ja sanoi väitteensä olleen sarkasmia.
Trump pyörsi twiitissä täysin puheensa edelliseltä päivältä, jolloin hän sanoin useassa haastattelussa olleensa syytöksissään aivan tosissaan.
Kun radiojuontaja ja konservatiivi Hugh Hewitt yritti auttaa Trumpia pehmentämään väitettään toteamalla, että Obamahan yrittää tuhota Isisin, republikaanien presidenttiehdokas ei suostunut perääntymään väitteestään.
Viimeisin arvostelumyrsky nousi, kun Trump yritti keskittää kampanjansa takaisin talouteen kannatuslukujen laskiessa.
Trump ja Clinton pitivät talouspoliittiset linjapuheensa Michiganissa tällä viikolla.
Perjantaina Trump yritti palata aiheeseen uudelleen.
Hän varoitti Twitterissä, että Clintonin ehdotukset nostaisivat veroja, ja piti Clintonin puhetta ikävystyttävänä.
Trump on puolustautunut sarkasmilla aikaisemminkin.
Heinäkuun lopussa hän sai osakseen laajaa kritiikkiä, kun hän vaikutti kehottavan venäläisiä hakkeroimaan Hillary Clintonin sähköpostin. Myöhemmin hän selitteli kommenttejaan sanomalla: "Tietenkin olin sarkastinen."
Tällä tavalla Trump venyttää poliittiisen puheen rajoja ja vetää sanojaan tarvittaessa takaisin.
"Uskon, että se on hänen tapansa testata tiettyjä viestejä, jotka herättävät vastakaikua hänen kannattajissaan. Hän katsoo, kuinka kannattajat reagoivat viesteihin, ja "selventää" sitten tavalla tai toisella reaktioista riippuen", sanoo viestintäasiantuntija Ruth Sherman, joka on tarkkaillut kummankin presidenttiehdokkaan käyttämää kieltä.
"Mutta uskon myös, että hän ymmärtää väitteensä ja tietää niiden olevan riittävän ympäripyöreitä, jotta ne läpäisevät erilaiset seulat."
Sen sijaan, että Trump olisi pehmentänyt lausuntojaan vaaliyleisölle, hän on viime päivinä muuttanut tyyliään jopa entistä pistävämmäksi, kun hänen kannatuslukunsa ovat jatkaneet laskuaan.
Perjantaina julkaistu uusi NBC:n, Wall Street Journalin ja Maristin tekemä mielipidetutkimus kertoi, että Trumpin kannatus on huomattavasti Clintonia pienempi Pohjois-Carolinassa, Virginiassa ja Coloradossa, kun taas Floridassa tilanne on tiukan tasaväkinen.
Samalla kun Trump yleensä yrittää välttää pyytämästä anteeksi provosoivia puheitaan, hän syyttää arvostelijoitaan usein siitä, että nämä tulkitsevat väärin hänen sanojaan tai eivät ymmärrä hänen huumorintajuaan.
Mutta jouduttuaan yhä tarkemman silmälläpidon kohteeksi presidentinvaalikampanjansa viimeisinä kuukausina Trumpin vitsit ovat asettaneet hänen uskolliset tukijansa kiusalliseen asemaan, jossa he joutuvat julkisesti puolustamaan Trumpin kommentteja olivatpa ne kuinka provosoivia tahansa.
Yksi Trumpin merkittävimmistä tukijoista, New Yorkin entinen pormestari Rudolph W. Giuliani puolusteli presidenttiehdokasta ponnekkaasti CNN:n haastattelussa torstaina.
"Pidän hänen sanomisiaan perusteltuna, poliittisena puheena", vastasi Giuliani, kun häneltä kysyttiin, oliko Trump totuudenmukainen väittäessään Obaman ja Hillary Clintonin perustaneen Isisin.
"Se on totta siinä mielessä, että ennen Obamaa Isis oli lähes tuntematon, pieni organisaatio, jota Obama kutsui täysin virheellisesti "alemman sarjan joukkueeksi" ja siksi näin kävi, koska hän veti joukot pois Irakista."
Useimmat valtavirtaa edustavat republikaanit yrittävät väittää, että Obaman hallinto, jossa Hillary Clinton oli ulkoministerinä, antoi Isisin jatkaa toimiaan, kun se ei hoitanut tilannetta määrätietoisesti Lähi-idässä.
Ennen perjantain vaalitilaisuuksia Pennsylvaniassa Trump jatkoi hyökkäystään tiedotusvälineitä vastaan Twitterissä, missä hän syytti niitä hänen puheidensa vatvomisesta ja syrjivästä asenteesta häntä kohtaan.
Hän pilkkasi "kelvottomia ja säälittäviä" televisiokommentaattoreita, jotka yrittävät ottaa hänestä selvää, mutta hänen mukaansa eivät voi onnistua siinä.
Eräät demokraatit pilkkasivat Trumpin selitystä, ja sanoivat sen vain osoittavan entistä selkeämmin, ettei hän sovellu presidentiksi.
Kohtuuttoman vuokran nousun vuoksi lopettanut kahvila avaa Greenpointissa
Verb Cafe oli hiukan rähjäinen kahvila Williamsburgissa, jossa maksuvälineeksi kävi vain käteinen ja jossa ei ollut Wi-Fiä, mutta joka tarjosi hyvää kahvia 15 vuoden ajan.
Luonnollisesti kahvila joutui hinnoitelluksi ulos kadunvarsipaikastaan Bedford Avenuella, kun vuokra nousi kohtuuttomaksi.
Verb Cafen tilalle kesällä 2014 tullut Soap Cherie myy kuppikakkujen muotoisia saippuoita.
Paikalliset pitävät tätä keskiluokkaistamisen alta väistämään joutuneen kahvilan menetystä surkuteltavana.
Taiteilija Molly Crabapple kirjoitti Twitterissä: "New York muuttuu, tiedän kyllä, mutta en silti voi uskoa, että CBGB-klubia ei enää ole, Chelsea Hotel on tuhottu ja Verb on nyt saippuakauppa."
Mutta vaikka New York ei olekaan enää entisensä, sinne luodaan myös uutta.
Viime marraskuussa Verb Cafe avasi uuden kahvilan Greenpointiin, vain reilu kilometri pohjoiseen alkuperäisestä paikastaan.
Uudessa Verb-kahvilassa on Wi-Fi ja siellä voi maksaa luottokortilla, mutta osa työntekijöistä on samoja ja tunnelma on edelleen hienostelematon.
Myös kahvi on edelleen hyvää.
Uuden Verb-kahvilan omistaja ja päällikkö on Cisco Rodriguez, vanhan kahvilan pitkäaikainen työntekijä.
Hän aloitti Verbissä vuonna 2001 ja työskenteli siellä loppuun saakka.
Kun eräs asiakas tarjoutui rahoittamaan uuden kahvilan avaamisen, hän sanoi olevansa erittäin kiinnostunut tekemään sen.
Rodriguez, 36, säilytti monet asiat ennallaan.
Verb tilaa bagelit samalta toimittajalta kuin aiemmin ja käyttää samaa espressokonemallia.
Lisäksi se otti uudelleen käyttöön jopa vanhan Verbin lamput.
Rodriguez sanoo, että hän halusi kuitenkin kokeilla myös jotain uutta ja
lisäsi listaan uusia tuotteita.
Saatavilla on pekoni-kananmuna-juusto-sandwichejä ja täytteeksi kapriksia ja ruskistettuja sipulirenkaita.
Listalla on myös tummariisikulhoja.
Kahvilasta ei enää saa olutta, mutta sen sijaan tuoreista hedelmistä tehtyjä mehuja.
Pidettyään kahvilaa yhdeksän kuukautta Rodriguez sanoo huomanneensa vanhojen vakioasiakkaiden alkaneen käydä Verbissä tasaisena virtana.
"Myös monet vanhoista asiakkaistamme joutui hinnoitelluksi ulos Williamsburgista", hän sanoo.
Yksi tällaisista on Rebecca Oliveira, joka kävi kahvilassa hiljattain sunnuntaina.
Oliveira, 34, asui aiemmin Williamsburgissa ja kävi säännöllisesti Verbissä.
Vielä muutettuaan Greenpointiin hän teki kävelyretkiä silloin vielä Williamsburgissa sijainneeseen Verbiin.
Kun Verb suljettiin, hän kertoo lopettaneensa kahvin juonnin joksikin aikaa.
"Tajusin pitäväni Verbin kahvista ja kulttuurista", hän sanoo.
Nyt hän juo taas kahvia, vaikka kyseisenä sunnuntaina hän ottikin tavanomaisen jääkahvinsa sijaan chai-teesekoituksen, joka myös on listauutuutena.
Toinen pitkäaikainen asiakas, Tom Rosenthal, kävi uskollisesti Verbissä vuodesta 2003 lähtien.
Hän kävi kahvilassa aina ennen töitä ja tilasi poikkeuksetta saman.
"Astuin kahvilaan joka päivä varttia yli seitsemän, kuin kone, ja siellä he jo valmistivat voibageliani kaikilla täytteillä", hän kertoo.
Kuva: Rodriguez halusi kokeilla myös jotain uutta ja toi ruokalistaan uusia tuotteita.
Nykyään Rosenthal tilaa edelleen vakiotuotteensa, mutta silloin tällöin hän vaihtelee bagelinsa pekoni-, kananmuna- ja juustotäytteitä.
Rodriguez sanoo, ettei kanna kaunaa sille, että saippuakauppa vei vanhan paikan.
Soap Cherien omistajat tarjoutuivat jopa valmistamaan erityissaippuan, jonka valmistukseen käytetään Verbin omaa kylmähaudutettua kahvia.
"Saatamme vielä tarttua tarjoukseen", Rodriguez sanoo.
Myös Greenpointissa perinteisesti asuneet puolalaiset ovat ottaneet kahvilan ilolla vastaan.
Eräs uusista asiakkaista käänsi ruokalistan puolaksi, ja Rodriguez kertoo nyt hakevansa sille sopivaa paikkaa, jotta hänen uudet naapurinsa tuntevat itsensä tervetulleiksi.
Uusi paikka on tuonut mukanaan muitakin etuja.
Paikallinen mehuyritys haluaa pullottaa ja myydä kahvilan kylmähaudutettua kahvia.
Kahvila saattaa myös laajentua viereiseen rakennukseen.
Monille asiakkaille kuitenkin riittää, että he saavat uudesta Verbistä omat vanhat suosikkinsa.
Joseph Whitt oli vakioasiakas Williamsburgissa, ja hän kertoo sydämensä särkyneen, kun kahvila suljettiin.
Kun uusi paikka avattiin ja tilasin siellä kahvin, tuntui kuin olisi saapunut kotiin, sanoo Whitt.
"Kaipasin kahvilan tuoksua."
Suuren lamakauden ankea ruoka uudessa teoksessa: A Square Meal
Maaliskuussa 1933, pian presidentiksi nousemisensa jälkeen, Franklin Delano Roosevelt istui lounaalle virkahuoneessaan Valkoisessa talossa.
Kulinaristina tunnettu presidentti Roosevelt oli mieltynyt Fifth Avenuen ravintoloiden ylellisiin ruokiin, kuten hanhenmaksapasteijaan ja Marylandin kilpikonnakeitto.
Tuona päivänä hänen ruokalistansa oli vaatimattomampi: paholaisen kananmunat (deviled eggs) tomaattikastikkeessa, perunamuusi ja jälkiruoaksi luumuvanukasta.
"Se oli kulinaarisen solidaarisuuden osoitus ihmisille, jotka kärsivät", sanoo Jane Ziegelman.
Hänen aviomiehensä Andrew Coe lisää: "Se oli myös viesti amerikkalaisille, kuinka heidän tulisi syödä."
Brooklyn Heightsissa asuva pariskunta työskentelee kumpikin ruokahistorioitsijana.
Coen viimeisin kirja, nimeltään Chop Suey, kertoo kiinalaisesta keittiöstä Amerikassa, kun taas Ziegelmanin viimeisin kirja, nimeltään 97 Orchard, kertoo Lower East Siden kaupunginosassa sijaitsevan kerrostalon tarinan ruoan kautta.
Heidän uusi yhteisteoksensa on Harperin kustantama ja tiistaina julkaistava A Square Meal, joka kuvaa amerikkalaisen ruoan historiaa 1930-luvun suurena lamakautena.
Pariskunta osoitti omaa kulinaarista solidaarisuuttaan sopiessaan tapaamispaikaksi toimittajan kanssa Eisenberg's Sandwich Shopin, joka on pieni ja tavallinen lounasbaari Flatiron-pilvenpiirtäjän lähistöllä ja avattiin samana vuonna kuin suuri pörssiromahdus tapahtui, 1929.
Ziegelman, 54, tilasi kermajuusto- ja oliivitäytteisen sandwichin ja 57-vuotias Coe puolestaan kalkkunaa, perunamuusia ja sekavihanneksia.
Kun toimittaja tilasi lihamureketta, pariskunta sanoi sen sopivan hyvin suuren lamakauden syömistä käsittelevään keskusteluun.
"Murekkeet olivat erittäin suosittuja", sanoo Jane Ziegelman.
"Ihmiset söivät maapähkinämureketta, maksamureketta ja papumureketta.
Ne valmistettiin aineista, jotka olivat halpoja ja riittoisia.
Kuvittele syöväsi niin paljon maapähkinöitä, että ne riittävät koko ateriaksi."
Andrew Coe irvistää.
"Sen on täytynyt painaa vatsassa kuin lyijy", hän sanoo.
Ennen suuria lamavuosia amerikkalainen ruokapöytä erityisesti maaseudulla toimi buffet-periaatteella "syö niin paljon kuin haluat".
Naiset tekivät ruokaa maataloustyöntekijöille, ja aamupalaksi, lounaaksi ja päivälliseksi tarjoiltiin vastapaistettuja piirakoita.
Juuri amerikkalaiset olivat lähettäneet elintarvikkeita nälkää näkeville eurooppalaisille ensimmäisen maailmansodan aikana. A Square Meal on kronikka tavoista, joilla kansa selviytyi, kun yltäkylläisyydestä yhtäkkiä jouduttiin luopumaan.
"Tämä oli aikaa, jolloin ruoasta tuli amerikkalaisten keskeinen ja ahdistava puheenaihe" sanoo Coe ja selittää, miksi hän ja hänen vaimonsa halusivat kirjoittaa siitä.
Yhtä ahdistavaa oli uusi edullinen ruokavalio: Ziegelmanin mukaan murekkeiden ja pataruokien kaltaisista arvoituksellisista ruokalajeista tuli pääravintoa, ja pataruokia sanottiin "mahtavaksi keinoksi hyödyntää ruoantähteet", koska kokit saattoivat peittää ei niin houkuttelevat valmistusaineet kermakastikkeella.
Tuoreet hedelmät korvattiin halvemmilla kuivatuilla hedelmillä.
Lihasta, joka vuosia oli ollut amerikkalaisen aterian keskeisin osa, tuli säästeliäästi käytettyä ylellisyyttä.
Kokeiltiin outoja sekoituksia, joissa tärkeintä oli kalori- ja ravintoarvojen täyttyminen eikä niinkään maku tai edes terve keittiöjärki.
Tehdessään tutkimusta kirjaa varten, joka sisältää myös reseptejä, Jane Ziegelman valmisti pula-ajan ruokalajina käytettyjä maapähkinävoilla täytettyjä uunisipuleita.
"Se ei saanut suosiota päivällispöydässä", sanoo Coe, mihin
Ziegelman lisää: "Se oli epätodellista.
Maapähkinävoi ja uunisipuli eivät sovi lainkaan yhteen.
Tämä oli ominaista monille kotitalousresepteille."
Kotitalousasiantuntijat, kuten vuosina 1923–1943 liittovaltion kotitalousviraston johtajana toiminut Louise Stanley, ohjasivat kansalaisten ruokailutottumuksia ennennäkemättömällä ja ainutlaatuiseksi jääneellä tavalla.
He julkaisivat sanomalehdissä ja aikakauslehdissä reseptejä ja artikkeleita ja kannustivat naisia tarkoiksi budjetinpitäjiksi ja vastaamaan haasteeseen tehdä porkkana-kermaspagetin kaltaisista pöperöistä maukkaita ruokalajeja.
A Square Meal -kirja on historiallisten makupalojen juhlaa.
Erityisen maukkaita ovat selostukset valtionjohdon reaktioista sen nälkäisille kansalaisille, kuten presidentti Herbert Hooverin "anna minun syödä kakkua" -asenne.
Samalla kun hän julkisesti ylisti lapsuutensa yksinkertaista ruokaa iowalaisella maatilalla, hän itse söi, kuten miljonääri ja hienostunut herra, joka hänestä oli tullut.
"Hän piti mannereurooppalaisesta keittiöstä, kuten kalasta ja kurkkukastikkeesta" sanoo Coe.
"Hän söi lähestulkoon kultapäällysteisessä ruokasalissa, päällään smokki.
Hän oli täysin vieraantunut todellisuudesta."
Presidentti Roosevelt olisi saattanut tehdä saman virheen, ellei hänen vaimonsa Eleanor olisi kannustanut häntä näyttämään vatsallaan esimerkkiä.
Kuten kirjassa kerrotaan, rouva Rooseveltin palkatessa taloudenhoitajan, joka ei ollut lainkaan kiinnostunut mausta, Valkoisessa talossa tarjoillut ruoat olivat paitsi Washingtonin tylsimpiä, myös kaikkein huonoimmin valmistettuja."
Monet lama-ajan ruoista hylättiin heti kun maa pääsi takaisin jaloilleen.
Jane Ziegelmanin mukaan perinteen jatkuminen näkyy edelleen siinä, miten kiinnitämme huomiota kaloreihin ja ravinnonsaantiin ja miten tiedettä on sovellettu ruoanlaittoon.
Pariskunta kertoo kirjaa kirjoittaessaan alkaneensa paremmin ymmärtää Ziegelmanin äidin ruokailutottumuksia, esimerkiksi sitä, miksei hän voinut heittää ruokaa pois.
"Hän todella pelkäsi, että ruokaa joutuu heittämään pois", sano Coe.
"Ihmiset jopa alkoivat voida pahoin hänen ruoistaan", muistelee Ziegelman.
"Esimerkiksi kerran tuulihatuista."
Kun pääruokalautaset oli tyhjennetty Eisenbergin lounasbaarissa, Ziegelman ja Coe ottivat esiin kotona valmistamansa luumujälkiruoan, saman, jota presidentti Roosevelt söi lounaallaan.
"Se on nimeltään luumuvaahto", sanoo Ziegelman ja lisää, että näyttävän nimen antaminen vaatimattomille resepteille oli yleinen temppu.
Kermavaahtoa ei ollut, ainoastaan luumuja, vähän jauhoja, sokeria, vettä ja kanelia.
Upotimme lusikkamme vastahakoisesti paksuun ruskeaan mönjään.
Yllättäen se ei maistunutkaan huonolta.
Coe santsasi toisen kerran ja kolmannenkin.
"Saksanpähkinät tekisivät tästä parempaa", Coe sanoo vaimolleen kuulostaen positiiviselta budjetinpitäjältä.
Gileadille täysi korvaus asianajopalkkioista C-hepatiittilääkkeen patenttiriidasta Merckin kanssa
Yhdysvaltojen aluetuomioistuimen tuomari päätti, että Gilead Sciences Inc on oikeutettu saamaan täyden korvauksen asianajopalkkioista, joita sille aiheutui C-hepatiittilääkkeen patenttia koskevasta oikeusriidasta lääkevalmistaja Merck & Co Inc:n kanssa.
Gilead vapautettiin kesäkuussa 200 miljoonan dollarin vahingonkorvauksista, joita sille oli määrätty kahden Merckin omistaman patentin rikkomisesta Gileadin Sovaldi- ja Harvoni-nimisiin menestyslääkkeisiin liittyen. Yhdysvaltalainen tuomari huomasi Merckin tehneen rikkomuksia, joihin lukeutui väärään valaan syyllistyminen ja muita epäeettisiä käytäntöjä.
Torstaina kirjatussa kanteessa Yhdysvaltojen aluetuomioistuimen tuomari Beth Labson Freeman sanoo, että Gilead oli oikeutettu vapautukseen asianajopalkkioista, joita sille aiheutui tapauksen puolustamisesta.
Merck yrittää saavuttaa Gileadia, joka hallitsee markkinoita uuden sukupolven C-hepatiittilääkkeillä, joilla voidaan hoitaa runsaat 90 prosenttia C-hepatiittipotilaista.
Tapaus juontuu vuoteen 2013, jolloin Gilead ja Merck haastoivat toisensa oikeuteen ja vaativat laboratoriotyön alla olevan sofosbuviirin yksityisomistusoikeutta. Sofosbuviiri on Gileadin lääkkeiden vaikuttava aine.
Yhdysvaltain tukemat joukot ovat vallanneet Manbijin kaupungin Isisiltä
Yhdysvaltain tukemat joukot ovat saaneet haltuunsa Pohjois-Syyriassa lähellä Turkin rajaa sijaitsevan Manjibin kaupungin, kun viimeiset äärijärjestö Isisin taistelijat poistuivat kaupungista, kertoo joukkojen tiedottaja.
Syyrian demokraattiset voimat (SDF) -ryhmittymä haravoi nyt kaupunkia löytääkseen viimeiset kaupunkiin piiloutuneet Isis-taistelijat.
SDF:ään kuuluvan Manbijin sotilasneuvoston edustaja, Sharfan Darwish kertoi Reutersille, että Isisin taistelijoiden sieppaamat 2 000 panttivankia on vapautettu.
"Kaupunki on nyt kokonaan hallussamme, mutta suoritamme vielä etsintäoperaatioita", sanoi Darwish.
Clintonit ansaitsivat 10,75 miljoonaa dollaria vuonna 2015 ja maksoivat 34,2 prosenttia liittovaltion veroa
Demokraattien presidenttiehdokas Hillary Clinton julkisti perjantaina vuoden 2015 veroilmoituksensa, josta käy ilmi, että hänen ja hänen aviomiehensä tulot olivat tuolloin 10,75 miljoonaa dollaria ja heidän maksamansa todellinen liittovaltion veroprosentti 34,2.
Vuonna 2015 Clintonit lahjoittivat miljoona dollaria hyväntekeväisyysjärjestöille, suurimmaksi osaksi Clinton Foundation -säätiölle. Entinen presidentti Bill Clinton tienasi lähes 5,3 miljoonaa dollaria puhepalkkioina, ja ulkoministerinä aiemmin toiminut Hillary Clinton ilmoitti ansainneensa 3 miljoonaa dollaria Simon & Schuster -kustantamolta kirjastaan, joka käsitteli hänen virkakauttaan ulkoministeriössä.
Clintonin varapresidenttiehdokas, Virginian senaattori Tim Kaine ja hänen vaimonsa Anne Holton julkistivat 10 vuoden veroilmoitukset.
Heidän maksamansa todellinen liittovaltion veroprosentti vuonna 2015 oli 20,3.
"Hillary Clinton ja Tim Kaine näyttävät edelleen mallia taloudelliselle läpinäkyvyydelle", sanoo Clintonin kampanja-avustaja Jennifer Palmieri antamassaan tiedotteessa.
Täydellisenä vastakohtana on Donald Trump, joka piiloutuu tekosyiden taakse ja peruu lupauksiaan julkaista verotietonsa.
Tavan mukaan Yhdysvaltojen presidenttiehdokkaat ovat aina julkistaneet verotietonsa, vaikka laki ei sitä heiltä edellytä.
Newyorkilainen liikemies Trump ja hänen lakimiehensä ovat vedonneet verohallituksen tarkastukseen ja sanovat sitä syyksi, miksi Trump ei ole julkistanut tulotietojaan.
"Siirto on teidän" twiittasi Clintonin kampanja-avustaja Ian Sams demokraattiehdokkaan verotietoihin viitaten.
Torstaina Trumpin erikoisoikeusavustaja Michael Cohen kertoi CNN:lle, ettei hän anna Trumpin julkistaa verotietojaan ennen kuin tarkastukset ovat valmiit.
Trumpin arvostelijat, mukaan lukien vuoden 2012 republikaanien presidenttiehdokas Mitt Romney ja muut republikaanijäsenet, ovat sanoneet, että hänen kieltäytymisensä julkistaa tiedot synnyttää kysymyksiä Trumpin omasta pääomasta, hänen avustuksistaan hyväntekeväisyydelle, liikesuhteistaan ja monista muista sidoksista, joihin lukeutuvat myös suhteet Venäjään.
Clinton on tarttunut tähän kysymykseen ja julkaisi perjantaina verkossa videon, jossa hän tuo esiin näkyvässä asemassa olevia republikaaneja, jotka patistavat Trumpia julkistamaan verotietonsa.
Torstaina Clinton nosti asian esiin taloutta käsittelevässä puheessaan Michiganissa.
"Trump kieltäytyy tekemästä sen, minkä jokainen presidenttiehdokas on jo vuosikymmenien ajan tehnyt, eikä julkista veroilmoituksiaan", sanoi Clinton väkijoukolle.
Politico-verkkolehden mukaan Trump ei maksanut veroja lainkaan tai maksoi vain vähän kahdelta vuodelta 1990-luvulla, ja New York Timesin bisneskolumnisti siteerasi perjantaina useita veroasianajajia ja tilintarkastajia, että tilanne voi edelleen olla samanlainen.
Liittovaltion veroprosentit ovat nousseet presidentinvaalien keskeiseksi kysymykseksi.
Clinton on kannattanut miljardööri-sijoittaja Warren Buffettin mukaan nimettyä säännöstä, joka varmistaisi, että yli miljoona dollaria vuodessa ansaitsevat maksaisivat vähintään 30 prosenttia veroa.
Myös presidentti Barack Obama kannattaa ehdotusta.
Viime viikolla Omahassa, Nebraskassa pidetyssä Clintonin vaalitilaisuudessa Buffett, jonka Berkshire Hathaway -monialayrityksen päätoimipaikka sijaitsee samassa paikassa, haastoi Trumpin tapaamiseen, jossa he molemmat paljastaisivat verotietonsa.
Buffet kertoo, että myös hän on joutunut verohallituksen tarkastuksen kohteeksi ja että Trump ei pelkää veroviranomaista, vaan äänestäjiä.
Clintonin kampanja on julkistanut veroilmoitukset aina vuoteen 2007 saakka.
Clintonit, jotka nykyään asuvat Chappaquan kaupungissa New Yorkin osavaltiossa, maksoivat todellista liittovaltion veroa keskimäärin 32 prosenttia vuosina 2007–2014 ja heidän maksamansa todellinen yhdistelmäveroprosentti oli noin 40,5 prosenttia.
Clintonien vuoden 2015 veroilmoituksesta käy ilmi, että toisin kuin suurimmalla osalla amerikkalaisia, vain 100 dollaria heidän tuloistaan oli palkka-ansioita.
Heidän pääinvestointinsa oli matalakustanteinen indeksisijoitusrahasto, ja Clintonit ilmoittivat osinko- ja korkotuottojen summaksi 109 000 dollaria.
Avustava toimittaja Kevin Drawbaugh, päätoimittaja Jonathan Oatis
Chilijauheella täytetyt sähikäiskondomit norsujen suojelun tukena Tansaniassa
Luonnonsuojelijat Tansaniassa ovat keksineet epätavallisen keinon pitääkseen norsut pois ihmisasutuksen läheltä – norsuja hätistellään heittämällä chilijauheella täytettyjä kondomeja niitä kohti.
Keino on osoittautunut tehokkaaksi, ja idean muutama vuosi sitten keksinyt Honeyguide Foundation on yhdessä yhdysvaltalaisen Nature Conservancy -järjestön kanssa aloittanut kampanjan, jonka tarkoituksena on opettaa Pohjois-Tansanian kylien vapaaehtoisille, kuinka asukkaat voivat suojella kotejaan ja viljelmiään norsuja vahingoittamatta.
Vielä jokin aika sitten norsujen hätistelyyn käytettiin keihäitä.
Perjantai on maailman norsupäivä, joka on omistettu eläinten suojelulle.
"Kehitettyämme menetelmän olemme nähneet asenteiden muuttuneen näissä kylissä, sillä nyt kyläläiset voivat luottaa siihen, että he pystyvät pitämään norsut poissa pelloiltaan vahingoittamatta niitä", Honeyguide-säätiön toiminnanjohtaja Damian Bell sanoo tiedotteessaan.
Ensin tunkeilevaa norsua hätyytellään osoittamalla taskulampulla ja soittamalla torvea.
Jos tämä ei tehoa, heitetään ns. chilipilvi.
Multaan sekoitettu chilijauhe laitetaan kondomiin yhdessä sähikäisen kanssa, minkä jälkeen kondomin pää kierretään kiinni siten, että vain sytytyslanka jää ulkopuolelle.
Kun sytytyslanka sytytetään, kondomi räjähtää auki ja levittää ilmaan hienon chilijauhepilven.
Yleensä yksi maustepilvi riittää norsun ajamiseen pois.
Viimeinen keino on heitin, joka ampuu roomalaisena kynttilänä tunnetun ilotulitteen ilmaan ja synnyttää kovaäänisen ja kirkkaan räjähdyksen.
Juutalainen elokuvaohjaaja kritisoi berliiniläistä hotellia Israelin suuntanumeron poistamisesta arabien "kehotuksesta" – RT News
Ranskalainen, juuriltaan juutalainen elokuvaohjaaja synnytti mediaraivon paljastettuaan, että Berliinin Kempinski Bristol -hotelli ei mainitse Israelin suuntanumeroa maanumeroluettelossaan. Hotellin työntekijä vetosi kysyttäessä arabialaisilta asiakkailta tulleisiin "kehotteisiin".
Claude Lanzmann, holokaustia käsittelevän Shoah-dokumentin tekijä, purki turhautumistaan Berliinin Kempinski Bristol -hotellia kohtaan kirjoittamalla avoimen kirjeen Frankfurter Allgemeine Zeitung (FAZ) -sanomalehteen.
Äskettäisellä vierailullaan Lanzmann yritti löytää hotellin tarjoamasta suuntanumeroluettelosta Israelin.
Sitä ei kuitenkaan mainittu maiden joukossa, joihin huoneesta voi soittaa suoraan.
"Miten on mahdollista, että vuonna 2016 Berliinissä, uuden Saksan pääkaupungissa, Israel on kokonaan hävitetty – niin kuin sitä ei olisi olemassakaan?"
Lanzmann kirjoittaa.
Sen sijaan Kempinski Bristol tarjoaa mahdollisuuden soittaa Israeliin erillisen puhelukeskuksen kautta.
Elokuvaohjaaja kysyi selitystä asialle hotellin vastaanotosta.
Lanzmann kirjoittaa vastaanottovirkailijan vastauksen järkyttäneen häntä.
Vastaanottovirkailija sanoi, että Israelin poistaminen luettelosta oli "Kempinski-hotellien johdon tarkkaan harkitsema päätös".
Syy toimenpiteen takana järkytti elokuvaohjaajaa vielä entisestään.
Lanzmannin mukaan virkailija sanoi: "Suurin osa vieraistamme on arabeja, ja he vaativat Israelin suuntanumeron poistamista."
Suddeutsche Zeitungin haastattelema Israelin Saksan suurlähettiläs Yakov Hadas-Handelsman sanoi tapausta "suureksi häpeäksi".
"Tapaus tyrmistyttää ja järkyttää meitä kaikkia.
Se on suuri häpeä.
Ja sitä häpeällisempi se on, kun otamme huomioon, että olemme Saksassa ja kyseessä on juuri tämä hotelliketju.
Se enempää selityksiä ei tarvita.
Odotamme hotellin tekevän oikeat johtopäätökset", sanoo suurlähettiläs.
Tapaus aiheutti melkoisen vastareaktion verkossa, jossa sitä kutsuttiin skandaaliksi.
Osa syytti Kempinski-hotellin yksinkertaisesti antaneen periksi väitetyille arabialaisten asiakkaiden vaatimuksille.
"Hävetkää" sanottiin erässä julkaisussa, jossa tuotiin esiin hotellin sijainti lähellä synagogaa Kurfurstendamm-kadulla.
Der Spiegel kirjoittaa hotellin kiistäneen syytteet nopeasti, kutsuneen tapahtunutta erehdykseksi ja pyytäneen anteeksi Lanzmannilta.
"Suoraa käskyä Israelin jättämisestä pois suuntanumeroluettelosta ei koskaan annettu", kirjoittaa Suddeutsche Zeitung Kempinski-hotellin edustajan sanoneen.
Se lisää, että suuntanumero on sittemmin lisätty luetteloon.
Poliisi käytti kyynelkaasua ja kumiluoteja brasilialaisten opiskelijoiden mielenosoituksessa
Opiskelijat ottivat yhteen poliisin kanssa Sao Paulossa torstaina, kun he kerääntyivät yhteen osoittaakseen mieltään hallituksen julkisen koulutusjärjestelmän uudistuksia vastaan.
Poliisi käytti mielenosoittajia vastaan kyynelkaasua ja kumiluoteja.
Mellakointi alkoi, kun lainvalvontaviranomaiset yrittivät hajottaa opiskelijajoukon, minkä seurauksena poliisi käytti kumiluoteja ja kyynelkaasua.
Mielenosoitukseen osallistui satoja opiskelijoita, jotka halusivat osoittaa tyrmistystään hallituksen suunnitelmille.
Sao Paulon osavaltion kuvernööri Geraldo Alckmin on tehnyt ehdotuksen säästötoimenpiteestä, jonka yhteydessä lähes sata julkista koulua suljetaan ja 300 000 opiskelijaa sijoitetaan uusiin kouluihin.
Osa mielenosoittajista teki graffiteja seinille, joissa vastustettiin tilapäisesti presidentin virkaa hoitavaa Michel Temeriä.
Opiskelijoiden mielenosoitus tapahtui vain muutama päivä sen jälkeen, kun kadut täyttyivät erotettua presidenttiä Dilma Rousseffia kannattavista mielenosoittajista maan senaatin äänestäessä tätä koskevasta virkasyytteestä.
Venäjän ja Iranin välinen kauppa on kasvanut 71 % – RT Business
Pakotteiden poistumisen jälkeen vuosittainen kauppavaihto Moskovan ja Teheranin välillä on kasvanut 70,9 prosenttia, kertoo Venäjän Iranin-suurlähettiläs Levan Dzhagaryan.
Hänen mukaansa venäläisten yritysten kiinnostus liiketoimintaan Iranissa on kasvanut sen jälkeen, kun kansainväliset pakotteet Irania vastaan kumottiin.
"Venäläiset yritykset jatkavat olemassa olevia suhteita Iranin kanssa, samalla kun uudet yritykset ovat valmiita tulemaan markkinoille.
Kaupan kasvattaminen edelleen on tietysti yksi ensisijaisista tavoitteista maiden välisessä yhteistyössä", Dzhagaryan sanoo.
Hän toteaa, että vuoden 2016 ensimmäisten viiden kuukauden aikana kauppavaihto Venäjän ja Iranin välillä lisääntyi 70,9 prosentilla verrattuna samaan ajanjaksoon vuonna 2015 ja nousi 856 miljoonaan dollariin.
"Erityisesti Venäjän vienti Iraniin nousi nopeasti 91,5 prosentilla, 697 miljoonaan dollariin.
Venäjän tuonti Iranista kasvoi 16 prosentilla 158 miljoonaan dollariin.
Kauppaa vauhdittivat koneiden, maa-ajoneuvojen ja aseiden myynti", sanoo suurlähettiläs.
Dzhagaryan odottaa myös, että ennätysmäärä iranilaisturisteja matkustaa Venäjälle tänä vuonna.
"Viime vuonna Venäjän ulkomaanedustusto Iranissa myönsi Iranin kansalaisille noin 35 000 viisumia, joista suurin osa oli matkustusviisumeita.
Lisäksi Iran oli ensimmäistä kertaa turistimäärältään 20 ensimmäisen maan joukossa, jonka kansalaisia matkaili Venäjällä.
Eikä ole liian uskaliasta sanoa, että Venäjälle matkustavien iranilaisten turistien ennätysmäärä rikkoutuu tänä vuonna", hän sanoo.
Venäläisten turistien määrä Iranissa puolestaan on suhteellisen pieni, minkä suurlähettiläs toivoo muuttuvan.
"Voin henkilökohtaisesti suositella matkustamista Isfahanin, Shirazin ja Yazdin kaupunkeihin, jotka ovat säilyttäneet muinaisen Persian sivilisaation monumentit hyvässä kunnossa", hän sanoo.
Skotti Callum Skinner kiisi maaliin brittien voittaessa pyöräilyn kultaa
Skotlannin Callum Skinner kiisi maineeseen miesten joukkuesprintissä Rion velodromilla eilisiltana, kun Iso-Britannian kolmikko puolusti Lontoossa 2012 ansaittua mestaruutta.
Glasgowlainen 23-vuotias Skinner oli ankkurin roolissa, jonka hän peri maanmieheltään skotlantilaiselta Sir Chris Hoylta. Nuorukainen teki legendan ylpeäksi kiitäessään maaliin ja napatessaan voiton ennakkosuosikkina pidetyltä Uuden-Seelannin joukkueelta.
Britannia vei yllätysvoiton neljä vuotta sitten, kun Hoy voitti viidennen kuudesta olympiakullastaan.
Ja he toistivat tempun sen jälkeen, kun olivat sijoittuneet vasta kuudensiksi maaliskuussa Lontoossa pidetyissä ratapyöräilyn MM-kisoissa, huolimatta siitä, että Hoy oli sittemmin jättänyt kilpailu-uransa.
Pekingin ja Lontoon välinen ongelma oli ensimmäisen vetäjän rooliin erikoistuneen Jamie Staffin korvaaminen.
Hindes tuli esiin juuri oikeaan aikaan.
Myös Hoyn päätös kilpauran päättämisestä jätti aukon, jota Kian Emadi ja Matt Crampton yrittivät täyttää.
Skotlantilainen Skinner oli mies, johon Britannian valmentajat uskoivat ja jossa he näkivät potentiaalia, jonka hän nyt on lunastanut.
Hindes, Hoyn kanssa mestaruuden neljä vuotta sitten voittanut Kenny ja Skinner tekivät olympiaennätyksen aika-ajossa, mutta ensimmäisellä kierroksella Uusi-Seelanti oli nopeampi.
Ja Britannian kolmikko voitti kaksintaistelussa kultaa.
Hindes oli täpärästi jäljessä kierroksensa jälkeen, mutta Kenny ponnisteli joukkueen johtoasemaan, jonka Skinner säilytti.
Iso osa muutosta oli strategian muuttaminen siten, että Hindes ajoi vauhdin hiljentämiseksi suuremmalla vaihteella, minkä ansiosta Kenny ja erityisesti Skinner pystyivät pitämään vauhdin.
Hoy seurasi paikaltaan BBC:n kommentaattorina ja tavoitti Skinnerin, Kennyn ja Hindesin katseen heidän astuessaan palkintokorokkeelle.
Glasgowlainen 23-vuotias Skinner sanoo: "Olen imarreltu rinnastuksesta.
Pyrin vain tekemään parhaani ja menestymään.
Teimme olympiaennätyksen finaalissa ja voitimme maailmanmestarit.
Se oli uskomatonta.
Ei ole parempaa tapaa voittaa sitä."
Voitettuaan Lontoossa 2012 Hindes myönsi yhdessä Kennyn ja Hoyn kanssa kaatuneensa radalle tahallaan huonon lähdön vuoksi.
Myöhemmin hän perui sanansa, eikä Britannian kilpakumppaneilla ollut valituskeinoa.
Tällä kertaa suvereeniin voittoon ei liittynyt tämänkaltaisia ongelmia.
Hindes sanoo: "Tunnelma oli kuten Lontoossa, kaikki Iso-Britannian liput liehuivat katsomossa.
Joukkueemme muodostui yhtenäiseksi viimeisten kolmen kuukauden aikana.
Olemme hävinneet niin monta maailmanmestaruutta, että voitto olympialaisissa tuntuu mahtavalta."
Toisin sanoen yksi kilpailu, yksi kultamitali maalle, joka voitti seitsemän kymmenestä ratamestaruudesta sekä Pekingissä että Lontoossa.
Jos tämä on mittari viimeisten viiden kuukauden aikana tapahtuneelle edistykselle, edessä ovat menestyksekkäät viisi päivää velodromilla.
Kuten Kenny on kyvyillään osoittanut, ei ole mahdotonta kuvitella, että hän toistaa Hoyn saavutukset ja voittaa kolme olympiakultaa yksissä olympialaisissa.
Tämä tarkoittaisi tilin karttumista kuudella kultamitalilla ja yhdellä hopeamitalilla Kennylle, joka on täsmälleen 12 vuotta Hoyta nuorempi ja syntynyt myös 23. maaliskuuta (brittiläisen urheilun taianomaisena päivämääränä, joka on myös Steve Redgraven, Mo Farahin ja Roger Bannisterin syntymäpäivä).
Mitalisaavutukset olisivat tällöin samat kuin Hoylla.
Kenny kilpailee seuraavaksi sprintissä, joka alkaa tänään ja ratkeaa kolmen päivän kuluttua.
Boltonilainen 28-vuotias Kenny sanoo: "Tällä hetkellä voin vain iloita tästä.
Joukkuekilpailu on aina paras.
Saat nauttia voitosta yhdessä kaverien kanssa.
Yksin voittaminen on hiukan yksinäistä."
Hindes sanoo: "Jos hän voittaa vielä kaksi kultamitalia, hänen pitää saada ritarin arvo."
Tämä oli päivän ainoa mitalikilpailu, mutta Britannia sai lisää hyviä uutisia.
Sir Bradley Wiggins, Ed Clancy, Steven Burke ja Owain Doull olivat nopeimpia neljän miehen joukkuetakaa-ajossa.
Heidän aikansa oli 3:51.943.
Maailmanennätys, joka tehtiin Lontoossa 2012 ja jolla voitettiin kultaa, on 3:51.659.
Ensimmäinen kierros ja finaali (klo 22.42) kilpaillaan tänään toisena kilpailupäivänä, ja huomion keskipisteenä on varmasti Wiggins.
Hänellä oli eilen kilpailutoimitsijoiden kanssa kiistaa ennen aika-ajoa, kun toimitsijat kutsuivat hänet mittaamaan pituutensa.
Vastaavassa naisten kilpailussa, joka jatkuu ja päättyy huomenna, Laura Trott, Joanna Rowsell Shand, Elinor Barker ja Milngaviesta kotoisin oleva Katie Archibald saavuttivat maailmanennätysajan 4:13.260.
Iso-Britannian tiimi voi nyt luottaa siihen, että sen mahtava ratapyöräilyjoukkue ottaa vastuulleen olympialaisten keskivaiheen ja tuo maalle joukon mitaleita.
Täydestä johtoasemasta Pekingissä ja Lontoossa saatujen todella poikkeuksellisten näyttöjen jälkeen odotukset ennen Rioa ovat olleet aliarvioituja.
Taustalla on ollut draamoja, joista vähäisin ei ole teknisen johtajan Shane Suttonin irtisanoutuminen huhtikuussa seksismiin ja kiusaamiseen liittyvien väitteiden keskellä, ja suurten urheilijoiden, kuten Hoyn ja Victoria Pendeltonin kilpaurien päättyminen.
Ensimmäisenä iltana velodromilla pidetyt kilpailut osoittavat kuitenkin, että Iso-Britannian jo legendaarinen maine nousta huipulle täydellisellä hetkellä toteutuu jälleen kerran.
Portlandin sulattamon tulevaisuus vaakalaudalla sähkösopimuksen päättymisen vuoksi
Victorian osavaltiossa Portlandissa toimivan alumiinisulattamon tulevaisuus ja siten tuhansien työntekijöiden työpaikat ovat vaakalaudalla, kun sulattamolle sähköä toimittava voimayhtiö kertoi, että yksi tehtaan omistajista on purkamassa toimitussopimusta ja odotettavissa on, että kaikki toimitussopimukset tullaan lakkauttamaan.
Tämä on seurausta Victorian hallituksen aiemmin tänä vuonna tekemästä päätöksestä olla jatkamatta tukia, joilla tehdas pidetään toiminnassa.
Kiinteä, 20 vuotta annettu tuki lakkaa marraskuussa.
Alcoan Portlandin tehtaalta on vaarassa kadota jopa 2000 työpaikkaa.
Lakkauttamisten vuoksi jopa 2000 suoraa tai epäsuoraa työpaikkaa voi olla vaarassa.
Lumipallovaikutus voi kasvaa edelleen, sillä sulattamo kuluttaa noin 10 prosenttia Victorian koko sähkötuotannosta.
Vuonna 2014 Alcoa sulki Point Henryn sulattamon, minkä seurauksena Anglesean voimalaitos jouduttiin sulkemaan viime vuonna.
Alcoan Portlandin sulattamo menettää rahaa ja on vaarassa joutua sulkemaan ovensa.
Toimenpiteet vastaavat tehtaan tulevaisuudesta jo vuosia käytyjä spekulointeja, joita ensin aiheutti Australian vahva dollari ja hiljattain tehtaan tuotannon hinta.
AGL, joka toimittaa suurelle alumiinisulattamolle sähköä sen Latrobe Valleyssa sijaitsevasta Loy Yang A -voimalaitoksesta, sanoo odottavansa, että myös kolme muuta sulattamon omistajaa tulee lakkauttamaan sopimuksensa.
Tehtaan enemmistöomistajana on Alcoan ja Aluminan muodostama yhteisyritys. Kiinalainen CITIC ja japanilainen Marubeni Corp omistavat tehtaasta vähemmistöosuudet.
AGL sanoo odottavansa Portlandin tuotantolaitoksen pysyvän toiminnassa, mikä tarkoittaa, että fyysinen sähkön kysyntä sulattamosta jatkuu.
AGL kertoo sopimusten olevan nk. suojaussopimuksia, joiden oli määrä tulla voimaan marraskuussa 2016.
Sopimusten irtisanomisaika on 12 kuukautta, joten ne päättyvät vuonna 2017.
"Näin ollen AGL odottaa sopimusten tuottavan tuloja tilivuonna 2017", sanoo voimalaitos.
Mahdollisia tuottovaikutuksia AGL:lle tilivuodesta 2018 eteenpäin rajoittavat tällä hetkellä voimakkaat tulevaisuuden markkinanäkymät sähkön tukkumarkkinahintojen osalta.
AGL sanoo jo alentaneensa sopimusten arvoa kirjanpidossaan 187 miljoonalla dollarilla "ennakointina sopimusten irtisanomiselle".
Alcoan mukaan päätös sopimusten lakkauttamisesta "ei vaikuta Alcoan ... valmiuksiin pitää sulattamo toiminnassa tai turvata sähköntoimitus sulattamoon".
Amerikkalaisyritys kertoi tehneensä 20-vuotisen sopimuksen Loy Yangin kanssa vuonna 2010, minkä oli määrä astua voimaan tämän vuoden marraskuusta alkaen, vaikka sen on vielä selvitettävä, miksi se nyt on perääntynyt sopimuksesta.
Alan heikon taloudellisen tilan vuoksi analyytikot ovat olleet varovaisia arvioistaan sekä Victorian osavaltiossa Portlandissa toimivasta sulattamosta että lähellä Newcastlea sijaitsevasta Tomagon tehtaasta.
AGL:n operatiivinen johtaja Stephen Mikkelsen kertoi aiemmin viikolla analyytikoille osoittamassaan puheessa, että vuositasolla Portland käyttää noin 600 megawattia sähköä ja Tomago noin 900 megawattia.
"Jos nämä tehtaat poistuvat markkinoilta, se merkitsee merkittävää kysynnän laskua (sähkö)markkinoilla.
Meille tuottajana se ei olisi hyvä uutinen", sanoo Mikkelsen.
Kardashianit-tositelevisiotähti Kendall syyskuun Voguen kansikuvatyttönä
Kardashian-Jenner-klaaniin kuuluva malli ja äitinsä ja managerinsa Krisin neljäs tytär Kendall Jenner, 20, poseeraa Yhdysvaltojen Voguen kuuluisassa syyskuun numerossa.
Kendall, joka on Estee Lauderin mainoskasvo ja esiintynyt Milanon, Pariisin ja New York muotiviikoilla, ilmoitti uutisen Instagram-tilillään torstaina.
"Kannen katsominen huoneessa, joka oli täynnä rakkaimpiani, sai minut kyyneliin", Kendall kirjoitti.
Kansikuvan julkistamista seurasi omituinen (tai ehkä vain Kardashianit-sarjan tyyliä noudattava?), käsikirjoitettu video, jossa esiintyivät kaikki Kardashian-Jenner-perheen jäsenet (baarihäiriköt Rob ja Caitlyn ja kaikkien suosikkisetä, Kardashianit-ohjelman tuottaja Ryan Seacrest) esittäen unohtaneensa siskonsa kansikuvan. Video päättyy klassiseen käänteeseen: he olivat kaikki suunnittelemassa siskolleen yllätysjuhlaa.
Juoni on kliseinen, ja sitä käytetään lähes kaikissa astenohjelmien syntymäpäiväjaksoissa (Seacrest lausuu sanat: "Luulitko, että olimme unohtaneet sinut?" yhtä vilpittömästi kuin lasten aamu-TV:n piirroshahmo), mutta Krisin oli saatava muut tyttärensä jollain tavalla mukaan tähän julkisuuteen.
Sillä esiintyminen Voguen syyskuun numerossa merkitsee kiistatta uutta Kardashianien aikakautta.
Kendallin isosisko Kim saattoi ehtiä Voguen kanteen ennen (hän esiintyi Voguen kannessa yhdessä miehensä Kanye Westin kanssa huhtikuussa 2014), mutta lehden syyskuun numero on aivan omaa luokkaansa.
Syyskuun numero on Voguen myydyin julkaisu vuodessa.
Paksuudeltaan enemmän suurta kuvakirjaa kuin muotilehteä muistuttava numero houkuttelee suurta määrää mainostajia (muotisivusto Fashionista laski, että viime vuoden 832-sivuisessa opuksessa oli 615 sivua mainoksia).
Syyskuun numeron kansitähden julkistamista odotetaan niin kiihkeästi, että kahtena edellisvuotena lehden kuvat ovat vuotaneet julkisuuteen jo ennen virallista ilmoittamista.
Aiemmin syyskuun kansikuvamalleina ovat olleet mm. Naomi Campbell, Linda Evangelista ja Kate Moss.
Viime vuosina kannessa on ollut ennemmin mallin töitä tekeviä kuuluisuuksia kuin malleja, jotka ovat kuuluisuuksia.
Oscar-voittaja ja Dior-mainoskasvo Jennifer Lawrence oli kansikuvassa vuonna 2013, ja vuotta myöhemmin kunnian sai Lady Gaga.
Lehti kuvaa Jenneriä sukupolvensa menestysmalliksi, ja vaikka hän lukeutuisikin ennemmin mallin töitä tekevien kuuluisuuksien joukkoon, hän on kuitenkin melko hyvässä seurassa.
Nämä kuuluisuudet eivät ole tunnettujen ihmisten sukulaisia, tosi-TV-tähtiä tai nykyajan lapsia, jotka tietävät, kuinka tehdä hyvä Snapchat-video (vaikka Jenner onkin kaikkea näistä).
Heitä voi perustellusti sanoa lahjakkaiksi naisiksi, jotka menestyvät viihdealalla yli muiden.
Viime vuonna kansikuvassa esiintyneellä Beyoncella on takanaan yksi uransa vahvimmista vuosista, jolloin hän julkaisi Lemonade-albuminsa.
Kaikki eivät tietenkään ole iloisia Jennerin menestyksestä.
Tosi-TV-taustansa vuoksi Jennerin asema muotimaailmassa tulee aina olemaan tukala.
Kesäkuussa Victoria's Secretin alkuperäinen malli Stephanie Seymour arvosteli Jenneriä ja hänen kollegaansa Gigi Hadidia kutsumalla heitä "nartuiksi".
Nämä tunteet ovat kuohahtaneet uudelleen pintaan, kun uutinen Jennerin esiintymisestä Voguen kannessa tuli julki.
Tyytymättömyyden jatkuva vatvominen tuntuu kuitenkin epäolennaiselta.
Kendall Jenner on Voguen syyskuun numeron kansikuvamalli.
Hän on supermalli, sanan puhtaimmassa merkityksessä.
Hän kävelee Marc Jacobsin muotinäytöksissä.
Hän on Estee Lauder -meikkivoiteiden mainoskasvo.
Hän ja kaikki hänen siskonsa myyvät kuvia itsestään maksullisten sovellusten kautta.
Hän myy kuvia Cindy Crawfordin tyttärestä, jota hän kuvasi LOVE-lehdelle.
Ja vapaa-ajallaan hän esiintyy tosi-TV:ssä, ehkä vain keinona tavata siskoaan ja tämän lapsia.
Oikeusapukeskukset käännyttävät pois 160 000 ihmistä vuodessa
Vuosittain yli 160 000 maan kaikkein haavoittuvimmassa asemassa olevaa ihmistä käännytetään pois oikeusapukeskuksista, ja sektorilla valmistaudutaan vaikutuksiin, joita määrärahojen lisäleikkauksilla tulee olemaan jo ennestään äärirajoilla toimiville keskuksille.
Queenslandin osavaltiossa ilmaista oikeusapua ja asianajopalveluita hakevista käännytetään pois viidestä ihmisestä jo kolme – heistä suurin osa on vanhuksia, maahanmuuttajia, heikossa asemassa olevia työntekijöitä, väkivallan uhreja ja perusteettomia häätöjä ja vastaavia epäoikeudenmukaisuuksia vastaan ilman resursseja taistelevia ihmisiä.
Julkiset oikeusapupalvelut, joiden työtaakka on jo nyt ylikuormittunut, valmistautuvat määrärahojen lisäleikkauksiin.
Ensi vuoden kesäkuusta alkaen oikeusapukeskukset ovat vaarassa menettää vielä 30 prosenttia lisää liittovaltion rahoituksesta.
Queenslandin julkisen oikeusapukeskuksen johtaja James Farrell kertoo, että oikeusapukeskusten kansallisen järjestön laatiman uusimman laskentaraportin mukaan keskuksista käännytetään vuosittain jo tuhansia ihmisiä pois.
Jos liittohallitus ei pyörrä päätöstään, Farrellin mukaan tilanne tulee vain pahenemaan.
"Queenslandin julkiset oikeusapukeskukset ovat jatkuvasti alirahoitettuja, mikä tarkoittaa, että tuhansia ihmisiä käännytetään pois heidän hakiessaan tarvitsemiaan välttämättömiä palveluita", sanoo Farrell.
"Väkivaltaisista suhteista lähtevät ihmiset, hallitsemattoman ja rampauttavan velkataakan alla olevat ihmiset, eroamassa olevat perheet, perusteettomasti irtisanotut työntekijät – kaikilla heillä on ongelmia oikeudellisten asioiden kanssa, ja tämä raportti osoittaa, etteivät he pysty saamaan tarvitsemaansa apua.
Liittohallitus aikoo leikata rahoitusta 30 prosentilla kesäkuusta 2017 alkaen, mikä tarkoittaa, että tuhansia Queenslandin heikoimmassa asemassa olevia joutuu selviytymään monimutkaisista oikeudellisista ongelmista ilman apua.
Vetoamme oikeuskansleriin ja Queenslandin senaattoriin George Brandisiin, jotta näistä rahoitusleikkauksista luovuttaisiin välittömästi, jotta ihmiset voivat saada tarvitsemaansa oikeusapua.
Viime vuonna osavaltiohallinto täytti lupauksensa oikeusavun rahoituksen tuomisesta kansalliselle keskitasolle.
Nyt on aika huomioida julkisten oikeusapukeskusten ja niiden asiakaskuntien tarpeet, ja Palaszczukin hallituksen on investoitava tähän tärkeään työhön."
Donald Trumpin kampanjaa vastaan nostettiin kanne työntekijän uhkaamisesta aseella
New York: Donald Trumpin kampanjaa vastaan nostettiin kanne, kun minkäänlaisiin toimiin ei oletettavasti ryhdytty sen jälkeen, kun sen johdolle oli kerrottu, että kampanjan Pohjois-Carolinan johtaja oli uhannut työntekijää aseella heidän ajaessaan Jeepissä helmikuussa.
Tapahtuma kuvataan kanteessa, jonka osavaltiokampanjan entinen ohjelmistokouluttaja Vincent Bordini nosti keskiviikkona osavaltion tuomioistuimessa Charlottessa.
Bordini sanoo odottaneensa kuukausia, että tilanne käsiteltäisiin kampanjan sisäisesti, ennen kuin hän omien sanojensa mukaan ymmärsi, että näin ei tule tapahtumaan.
Bordini sanoo kanteessaan, että kampanjajohtaja Earl Phillip "otti esiin pistoolin, pani oikean etusormensa liipaisimelle ja painoi piipun Vincentin polvilumpioon".
Kanteen mukaan tehtyään kantelun kampanjan paikalliselle ja alueelliselle johdolle Bordini sai kuulla, että ainakin neljä muuta henkilöä oli kokenut saman Phillipin kanssa.
"Vaikka asetta ei laukaistaisi, se aiheuttaa vahinkoa", sanoo Bordini kanteessaan.
Kanne tulee vain kaksi päivää sen jälkeen kun republikaanien presidenttiehdokas aiheutti yleistä raivoa sanoessaan väkijoukolle Pohjois-Carolinassa, että "toisen lisäpykälän kannattajat" – joina pidetään aseenomistajia ja aseintoilijoita – voivat ryhtyä toimenpiteisiin, jos hänen vastaehdokkaansa Hillary Clinton voittaa vaalin ja saa valita tuomarit.
Trumpin kampanjahenkilöstön mukaan tiedotusvälineet irrottivat hänen sanansa kontekstistaan ja Trump ei sanoillaan kannustanut väkivaltaan.
Bordini vaatii kanteessaan kampanjalta korvausta välinpitämättömästä johdosta ja Phillipiltä korvausta päällekarkauksesta, pahoinpitelystä ja niiden aiheuttamasta henkisestä kärsimyksestä.
Trumpin tiedottaja Hope Hicks ei välittömästi vastannut viestiin, jossa häneltä pyydettiin kommenttia.
Phillipiä ei yrityksistä huolimatta tavoitettu.
Charlotten paikallinen uutistoimisto WCCB kertoi Phillipin vastikään jättäneen kampanjan.
Phillipin konsultointiyritykseen, Innovative Consulting Servicesiin, jätettyyn soittopyyntöön ei saatu välitöntä vastausta.
Republikaanien presidenttiehdokas Donald Trump on käynyt kiistanalaista kampanjaa.
Oikeustapaus: Bordini v. Donald J. Trump For President Inc., 16-CS-14300, General Court of Justice, Superior Court Division County of Mecklenburg (Charlotte).
Britannian on käytettävä olympiahenkeä Heathrow'n laajentamiseen
Myös Heathrow elvyttää taloutta ja luo hyvinvointia – eikä vain paikallisyhteisöissä ja Lontoossa, vaan koko maassa.
Itselleni tämä oli seikka, joka eniten kiinnosti Heathrow'ssa. Kuten Lontoon olympialaisissa 2012 panostimme valtavasti siihen, että koko kansakuntamme ja kaikki alueemme hyötyvät niistä.
Olympialaiset tuottivat valtavaa hyötyä Stratfordille ja East Endille.
Teemme tämän uudelleen luomalla tilaisuuksia paikallisille ihmisille ja yrityksille lähellä Heathrow'ta.
Pelkästään paikallisille yhteisöille luomme 10 000 uutta oppisopimuspaikkaa ja 40 000 uutta työpaikkaa, mikä poistaa nuorisotyöttömyyttä lentokentän lähialueilla.
Kuten Lontoon olympialaisissa 2012, aina on ihmisiä, joiden mielestä Heathrow'n laajennus on liian suuri haaste.
Olympialaisten osalta sain kuulla, että Britannia ei tule koskaan olemaan valmis niitä varten ja että joudumme muun maailman silmissä kiusalliseen tilanteeseen.
Epäilijät olivat väärässä vuonna 2012, ja he tulevat olemaan väärässä myös Heathrow'n suhteen.
Voitettavia esteitä tulee aina vastaan, mutta Heathrow vastaa jokaiseen siltä kysyttyyn kysymykseen.
Kuten olympialaiset, myös Heathrow on infrastruktuurihanke, joka hyödyttää harvojen sijasta monia.
Laajennus on tilaisuus luoda jopa 180 000 uutta työpaikkaa ja kasvattaa taloutta 211 miljardilla punnalla. Se tuo osaamista ja työllisyyttä sekä lentokentän ympäristöön että koko Yhdistyneeseen kuningaskuntaan.
Meillä on Heathrow'lla mahtava työryhmä, joka on toteuttanut ajallaan ja pysymällä budjetissa 11 miljardin punnan infrastruktuuri-investointiohjelman, joka sisälsi T5-terminaalin – joka on äänestetty vuoden parhaaksi lentoterminaaliksi kahtena peräkkäisenä vuotena – ja T2-terminaalin, joka rakennettiin keskelle kahta maailman ruuhkaisinta kiitotietä.
Nyt he ovat valmiina kolmannen kiitotien tuottamiseen, jonka tukena on 16 miljardin punnan yksityinen sijoitus.
Lontoon olympialaiset vuonna 2012 olivat maallemme suuri menestys, ja olen vakuuttunut, että sitä tulee olemaan myös Heathrow'n laajennus.
Meidän on aika käyttää samaa olympiahenkeä Heathrow'n laajennukseen, jotta voimme taata kaupankäyntimme tulevaisuuden ja luoda osaamista ja työllisyyttä, josta Britannia voi olla ylpeä.
Lordi Paul Deighton on Heathrow'n hallituksen puheenjohtaja ja entinen valtiovarainministeriön kaupallinen sihteeri.
Adblock Plus ja Facebook mainosteneston kissa-hiiri-leikissä
Verkkomainonnasta rahansa ansaitsevien yritysten pyrkimykset harhauttaa mainostenesto-ohjelmistoja on muuttunut kissa-hiiri-leikiksi, sanoo yksi esto-ohjelmia tuottava yritys.
Torstaina, vain kaksi päivää sen jälkeen, kun Facebook oli ilmoittanut omalla sivullaan estävänsä mainostenesto-ohjelmat, Adblock Plus julkaisi blogikirjoituksen, missä se kertoi, että käyttäjät voivat päivittää esto-ohjelmistonsa suodattimet ja näin jälleen estää yhteisöpalvelun mainokset.
Tiistaina Facebook ilmoitti muuttavansa desktop-sivustonsa mainosten merkintäkoodeja siten, että mainostenesto-ohjelmien on vaikeampi tunnistaa, mitkä sivun osat ovat mainoksia.
Nyt Adblock kertoo kuitenkin selvittäneensä uudet koodit.
Adblockin tiedottaja Ben Williams kirjoitti blogikirjoituksessaan, että "tällainen pallottelu avoimen lähdekoodin mainostenestoyhteisön ja harhauttajien välillä on ollut käynnissä siitä lähtien kun mainostenesto keksittiin" ja että on mahdollista, että Facebook tekee pian taas oman korjausliikkeensä.
Se, että maailman suurin sosiaalisen median yritys on osallistunut taisteluun, on vahva osoitus siitä, kuinka suureksi huolenaiheeksi mainostenestäjät ovat muodostuneet alalle.
Maailmanlaajuisesti arviolta 200 miljoonaa ihmistä käyttää mainostenesto-ohjelmia, kertoo Pagefairin ja Adoben viime vuonna tekemä tutkimus. Luku on lähes nelinkertaistunut vuodesta 2013.
Facebookia käyttää päivittäin mobiililaitteilla 1,03 miljoonaa aktiivista käyttäjää, ja mobiilimainonnan osuus Facebookin mainostuloista on jo 84 prosenttia.
Yritys aikoo kuitenkin panostaa mainostenesto-ohjelmien harhauttamiseen desktop-sovelluksessaan, sillä tiedottajan mukaan mobiilimainosten esto-ohjelmat eivät toimi Facebookin mobiilisovelluksissa ja Instagramissa.
Desktop-mainoksista saatavat tulot ovat edelleen riittävän suuret, minkä vuoksi Facebook piti panostusta kannattavana.
Tiistaina Facebook kertoi myös päivittävänsä käyttäjäasetusten mainostyökalua, jotta käyttäjät voivat enemmän kontrolloida, kuinka mainoksia kohdennetaan heihin.
Torstaina Facebook kritisoi Adblockin uusia suodattimia, sillä sen mukaan ne estävät myös joidenkin tavallisten Facebook-kirjoitusten näkymisen.
"Tämä ei ole käyttäjille hyvä kokemus, ja aiomme ratkaista ongelman" sanoi Facebookin tiedottaja sähköpostitiedotteessaan.
"Mainostenesto-ohjelmat ovat kömpelöitä ja tehottomia, ja siksi olemme niiden sijaan panostaneet mainostyökalujen kaltaisten käyttäjäasetusten kehittämiseen, jotta ihmiset voivat itse kontrolloida mainosten kohdentamista."
Nainen teki itsemurhan jättäytymällä autojen alle sveitsiläisellä moottoritiellä
Uhri makasi moottoritiellä keskellä yötä.
Poliisi pyytää silminnäkijöiden apua moottoritiellä torstain ensimmäisinä tunteina sattuneesta onnettomuudesta, jossa nainen jättäytyi tahallaan useamman auton alle.
Onnettomuus tapahtui A1-moottoritiellä Vaudin kantonissa lähellä Morgesia pian puolenyön jälkeen.
Nainen teki epätoivoisen tekonsa asettumalla makaamaan pimeälle tielle, ja häneen osui useampi auto, kertoo Vaudin poliisi tiedotteessaan.
Uhri oli 49-vuotias sveitsiläinen nainen, ja hänen pyrkimyksenään oli selvästi itsemurhan tekeminen. Yliajaneiden autojen joukossa oli myös kuorma-auto.
Nainen kuoli tapahtumapaikalla.
Poliisin mukaan monia onnettomuudessa mukana olleita autoilijoita on jo haastateltu, mutta osa on vielä tunnistamatta. Poliisi pyytää heitä tai muita onnettomuuden silminnäkijöitä ilmoittautumaan.
Lakimies Gilles Hofstetter kertoo Le Tribune de Geneve -sanomalehdessä, että rikostutkinta on käynnistetty, mikä on looginen vaihe tämänkaltaisessa tilanteessa.
Nähtäväksi kuitenkin jää, nostetaanko onnettomuudessa mukana olleita autoilijoita vastaan syytteitä.
"Oliko törmäystä mahdotonta välttää?
Se jää syyttäjän selvitettäväksi", sanoo Hofstetter.
Viimeisten viiden vuoden aikana on tapahtunut kaksi vastaavaa tapausta, joiden perusteella autoilijoita ei pidetä vastuullisena.
Sanomalehden mukaan kummassakin tapauksessa henkilö käveli pimeässä moottoritiellä ja oikeus päätti, että autoilijat eivät voi odottaa törmäävänsä jalankulkijaan moottoritiellä keskellä yötä.
Viime vuonna poliisiviranomainen vapautettiin syytteestä, joka häntä vastaan oli nostettu kuolemantuottamuksesta hänen törmättyään mieheen, joka makasi A1-moottoritiellä lähellä Paynernea yhtenä elokuun yönä vuonna 2014.
Tuomioistuin kuuli, että 22-vuotias uhri oli nauttinut runsaasti alkoholia ja sammunut tielle.
Tuomioistuin katsoi, että poliisin – joka oli vastaamassa hätäkutsuun – ajotapa oli perusteltu ja tiellä makaava mies oli "täysin poikkeuksellinen ja ennakoimaton tilanne".
Kaikkien torstaina lähellä Morgesia tapahtuneesta onnettomuudesta jotakin tietäviä pyydetään soittamaan poliisille numeroon 021 644 83 46 tai 021 644 44 44.
NASAn ilmastomalli: Venus on ollut elinkelpoinen
NASAn uuden ilmastomallin arvioiden mukaan Venus on saattanut olla elinkelpoinen.
NASAn Goddard Institute for Space Studies (GISS) kehitti mallin, jonka avulla Venuksen menneisyyttä tutkitaan samoilla työkaluilla ja algoritmeilla kuin mitä ilmastotutkijat käyttävät.
Mallin avulla oli tarkoitus selvittää, ovatko olosuhteet Venuksessa voineet joskus olla samankaltaiset kuin maapallolla, vaikka Venus on pinnaltaan kuuma ja vedetön ja sen kaasukehä koostuu lähes kokonaan hiilidioksidista.
Tutkijoiden aiempien esitysten mukaan Venuksen hidas pyörimisnopeus selittyy sen paksulla kaasukehällä.
Viimeisimmän simulaation perusteella voidaan kuitenkin olettaa, että Venuksella on ollut ohut, maapalloa vastaava ilmakehä, ja se on siitä huolimatta pyörinyt hitaasti.
Mallia käytettiin myös varhaisen Venuksen pinnanmuodostuksen selvittämiseen.
Planeetalla oli todennäköisesti enemmän kuivia alueita kuin Maassa, mutta siellä on saattanut olla tarpeeksi vettä ja maantieteellistä vaihtelua elämän ylläpitämiseen ja nopean haihtumisen estämiseen.
Varhainen Venus hyötyi myös auringosta, joka oli 30 prosenttia himmeämpi.
"GISS:n mallinnuksessa Venus pyörii hitaasti ja sen päiväpuoli on aurinkoa kohden lähes kaksi kuukautta kerrallaan", kertoo GISS:n tutkija Anthony Del Genio lehdistötiedotteessa.
Tämä lämmittää pintaa ja synnyttää sadetta, joka luo paksun pilvikerroksen. Pilvikerros toimii sateenvarjon tavoin ja suojaa pintaa suurelta osalta auringon lämpöä.
Tämän seurauksena ilmaston keskilämpötilat ovat jopa muutaman asteen alhaisempia kuin Maan nykyiset lämpötilat.
Mallin avulla luotiin Venuksen tarina, joka vastaa planeettatutkijoiden aiempia oletuksia sen kehityskulusta.
Vaikka Venus onkin saattanut olla elinkelpoinen, se on kuitenkin useiden miljardien vuosien ajan altistunut liialliselle kuumuudelle ja ultraviolettivalolle.
Sen valtameret haihtuivat, ja ultraviolettivalo poltti höyrystyneen veden.
Vedyn karatessa avaruuteen jäljelle jäi vain paksu hiilidioksidipitoinen kaasukehä ja tappava kasvihuonevaikutus – ts. Venus sellaisena, kuin se on nykyäänkin.
Tutkijat kertoivat uuden Venus-ilmastomallinnuksen tuloksista Geophysical Research Letters -lehdessä.
Patrick Roy luopuu paikastaan Avalanchen valmentajana
Patrick Roy irtisanoutui torstaina tehtävistään Colorado Avalanche -joukkueen valmentajana ja seuran jääkiekkotoiminnan varapääjohtajana vedoten vaikutusmahdollisuuksien puutteeseen joukkueen päätöksenteossa.
Coloradon varatoimitusjohtaja/pääjohtaja Joe Sakic vahvisti uutisen ja ilmoitti, että seura alkaa välittömästi hakea uutta valmentajaa.
"Viimeiset kolme vuotta olen hoitanut tehtäväni Colorado Avalanche -joukkueen päävalmentajana ja seuran jääkiekkotoiminnan varapääjohtajana tarmokkaasti, intohimoisesti ja määrätietoisesti", sanoo 50-vuotias Roy tiedonannossaan.
"Olen kesän aikana pohtinut pitkään ja hartaasti, kuinka pystyisin parantamaan joukkuetta, antamaan sille tarvittavaa syvyyttä ja nostamaan sen korkeammalle tasolle.
Jotta tämä voidaan saavuttaa, valmentajan ja seuran jääkiekkotoiminnan varapääjohtajan on oltava täysin samoilla linjoilla organisaation kanssa.
Hänellä on myös oltava sananvaltaa päätöksissä, jotka vaikuttavat joukkueen suorituskykyyn.
Nämä ehdot eivät tällä hetkellä täyty."
Sakic, joka palkkasi Royn 23. toukokuuta 2013, kiitti Royta panostuksestaan joukkueeseen.
"Patrick kertoi minulle päätöksestään tänään", Sakic sanoo.
"Olemme kiitollisia kaikesta, mitä hän on tehnyt organisaatiomme hyväksi, ja toivomme hänelle kaikkea hyvää tulevaisuudelle."
Roylle myönnettiin Jack Adams Award -palkinto liigan vuoden parhaana valmentajana hänen ensimmäisestä kaudestaan Avalanchen päävalmentajana 2013–2014.
Hänen johdollaan seura pääsi 112 pisteeseen ja voitti keskisen divisioonan, mutta Colorado hävisi Minnesotalle pudotuspeleissä eikä ole päässyt jatkokaudelle kahtena viime vuotena.
Avalanche saavutti 39-39-4 tehopistettä kaudella 2015–2016 ja jäi viiden pisteen päähän Minnesota Wildista pelattaessa toisesta Wild Card -paikasta läntisessä konferenssissa.
Hall of Fame -maalivahti Roy voitti urallaan neljä Stanley Cupia – kaksi Montreal Canadiensin riveissä ja kaksi Avalanchen riveissä.
Pohjanmeren öljytyöläiset aloittavat neuvottelut ja keskeyttävät lakon
Pääneuvottelijat kertovat Pohjanmeren öljytyöläisten palkkalakkojen keskeytyvän, kun riidan kaikki osapuolet osallistuvat uudelle neuvottelukierrokselle.
Öljykenttäpalveluita tarjoavaa Wood Group -yhtiötä vastaan on pidetty lakkoja Pohjanmerellä sijaitsevilla, Royal Dutch Shell -yhtiön hallintaan kuuluvilla porauslautoilla.
Osapuolten yhteisen julkilausuman mukaan "Wood Group ja ammattiliitot Unite ja RMT vahvistavat sopineensa prosessin aloittamisesta uudelleen, jotta riita saadaan ratkaistuksi".
Ensi viikon alusta lähtien tulemme pitämään lähiviikkojen ajan useita koko päivän kestäviä kokouksia, joissa käsittelemme ongelmia tuoreista näkökohdista.
Ammattiliitot perustelivat äskettäistä toimintaansa, joka niiden mukaan oli ensimmäinen yli 25 vuoteen, protestina mahdollisille enimmillään 30 prosentin palkkaleikkauksille.
Negatiivisten markkinapaineiden vuoksi Wood Group leikkaa tänä vuonna Pohjanmerellä toimivien urakoitsijoidensa tariffeista noin 9 prosenttia.
Yhtiön tariffien alennus noudattaa maissa työskentelevien urakoitsijoiden hintojen laskemista 10 prosentilla vuonna 20114.
Yhtiön mukaan lisäleikkaukset antavat sille liikkumatilaa, joka on tarpeen, jotta se voi selvitä markkinoiden laskusuhdanteesta.
Shell puolestaan on karsinut palkkalistoiltaan tuhansia työntekijöitä ja ilmoittanut suunnitelmistaan jättää öljyn- ja kaasunporaustoiminta jopa 10 maassa. Näin se pyrkii tehostamaan toimintojaan megafuusionsa jälkeen brittiläisen energiayhtiö BG Groupin kanssa.
Alhaisemmat raakaöljyn hinnat ja taloudellinen tilanne, joka on seurausta Iso-Britannian kesäkuussa tekemästä päätöksestä lähteä Euroopan unionista, luovat energiayhtiöille paineita.
Skotlantilainen parlamentin jäsen Dave Anderson tapasi työväenjohtajia aiemmin tällä viikolla keskustellakseen yhdestä suurimmista työselkkauksista, joita Pohjanmerellä on koettu kokonaiseen sukupolveen.
Hänen mukaansa Pohjanmeri on alueen taloudelle elintärkeä.
"Pohjanmerellä ja koko maassa tarvitsemme taloutta, josta on etua monille eikä vain harvoille", sanoo Anderson.
Pohjanmeren uusiin hankkeisiin odotetaan vuonna 2016 käytettävän alle 1,4 miljardia dollaria, kun viimeisten viiden vuoden aikana niihin on käytetty noin 7 miljardia dollaria.
Kepler mittaa tähtien pyörimisnopeutta Plejadien tähtijoukossa
Kepler-avaruusteleskoopin uusimpana tehtävänä on ollut tähtien pyörimisnopeuden mittaaminen, mikä on auttanut astronomeja kokoamaan tähän mennessä kattavimman luettelon Plejadien tähtijoukkoon kuuluvien tähtien pyörimisnopeuksista.
Uusien tietojen pohjalta astronomit pystyvät selvittämään, miksi samaan tähtijoukkoon kuuluvat tähdet pyörivät eri nopeuksilla ja kuinka kiertoajat liittyvät planeettamuodostelmaan.
"Toivomme, että vertailemalla tuloksia muihin tähtijoukkoihin opimme lisää tähden painon ja iän välisestä suhteesta ja jopa sen aurinkokunnan historiasta", sanoo Pasadenassa toimivan Caltechin yliopiston infrapunan käsittely- ja analysointikeskuksen tutkija Luisa Rebull lehdistötiedotteessa.
Plejadien tähtijoukko sijaitsee 445 valovuoden päässä maapallosta.
Moni tähtijoukon tähdistä on syntynyt noin 125 miljoonaa vuotta sitten, mikä tarkoittaa, että ne ovat juuri saavuttamassa aikuisikäänsä.
Ne pyörivät tällä hetkellä nopeammin kuin koskaan.
Pyörimisnopeuden ollessa huipussaan aikuistuvista tähdistä purkautuu suuria määriä tähtituulta.
Näillä tuulilla on tähtiin jarruttava vaikutus niiden edetessä tähtien magneettikenttien läpi.
Tähden ikääntyessä sen pyörimisnopeus alkaa hidastua.
Kepler mittaa jokaisen tähden pyörimisnopeutta seuraamalla tunnistettavien tähdenpilkkujen (jotka vastaavat auringonpilkkuja) ilmestymisen välistä aikaa.
Viimeisimmät luetteloidut pyörimisnopeustiedot viittaavat siihen, että suuremmat tähdet pyörivät hitaammin kuin pienemmät.
Rebull vertaa tähtiä tanssijoihin – suuremmat pyörähtelevät hitaammin kuin pienemmät.
"Näemme Plejadien "tanssista", että hitaasti pyörivät ovat tyypillisesti suurempia, kun taas nopeimmin pyörivät ovat tyypillisesti hyvin kevyitä tähtiä", sanoo Rebull.
Koska Plejadien tähtijoukko on niin lähellä, se toimii ihanteellisena avaruuslaboratoriona, jonka avulla tähtien ominaisuuksia voidaan verrata suhteessa pyörimisnopeuksiin.
"Plejadien tähtijoukko tarjoaa tukipilarin sekä nuorempien että vanhempien tähtien pyörimistä käsitteleville teoreettisille malleille", sanoo Rebull.
Haluamme saada vielä paljon lisätietoa siitä, kuinka, milloin ja miksi tähdet hidastavat pyörimisnopeuttaan ja lopettavat "tanssinsa".
Rebull kollegoineen esittää tuoreimman analyysinsa Plejadien pyörimisnopeuksista kolmessa uudessa artikkelissaan, jotka julkaistaan pian Astronomical Journal -aikakausjulkaisussa.
